#####--জেলে নিখোঁজ--
--আপডেট: ০১:৫৬, সেপ্টেম্বর ২৮, ২০১৫--
--বঙ্গোপসাগরে বজ্রপাতে ট্রলার থেকে ছিটকে পড়ে মামুন হাওলাদার নামের এক জেলে গত চার দিন ধরে নিখোঁজ রয়েছেন। এ ছাড়া বজ্রপাতে অপর দুই জেলে আহত হন। গত বৃহস্পতিবার সকাল সাড়ে আটটার দিকে সাগরের চান্দেশ্বরসংলগ্ন সুখপাড়া এলাকায় এ ঘটনা ঘটে। মামুন হাওলাদার বরগুনার পাথরঘাটা উপজেলার তাফালবাড়িয়া গ্রামের মন্নান হাওলাদারের ছেলে। বাংলাদেশ ক্ষুদ্র মৎস্যজীবী সমিতি পাথরঘাটা উপজেলা কার্যালয়ের সাধারণ সম্পাদক সিদ্দিকুর রহমান হাওলাদার ও পাথরঘাটা বিএফডিসি মৎস্য আড়তদার আবদুর রহমান ঘটনার সত্যতা নিশ্চিত করেছেন। বজ্রপাতে আহত জেলেরা হলেন নবী হোসেন (৩০) ও আবদুল লতিফ (৬০)। তাঁদের বাড়ি পাথরঘাটার তাফালবাড়িয়া ও মঠেরখাল গ্রামে।  ইহাতে মন্তব্য প্রদান বন্ধ রয়েছে--
#####
#####--পীরগঞ্জে বজ্রপাতে নারীর মৃত্যু--
--আপডেট: ০০:১৭, মে ৩০, ২০১৫--
--ঠাকুরগাঁওয়ের পীরগঞ্জে বজ্রপাতে জান্নাতুন (৪০) নামের এক নারীর মৃত্যু হয়েছে। ঘটনাটি ঘটেছে গতকাল শুক্রবার সকাল ছয়টার দিকে উপজেলার সিন্দুরনা গ্রামে। গতকাল ভোররাত থেকেই ওই এলাকায় বৃষ্টি হচ্ছিল। সকাল ছয়টার দিকে সিন্দুরনা গ্রামের মো. আলমের স্ত্রী জান্নাতুন প্রকৃতির ডাকে ঘর থেকে বাইরে আসেন। এ সময় বজ্রপাতে তাঁর দেহ ঝলসে যায়। পরিবারের অন্যান্য সদস্য ও প্রতিবেশীরা মুমূর্ষু অবস্থায় পীরগঞ্জ উপজেলা স্বাস্থ্য কমপ্লেক্সে নিয়ে গেলে জরুরি বিভাগের কর্তব্যরত চিকিৎসক তাঁকে মৃত ঘোষণা করেন।ইহাতে মন্তব্য প্রদান বন্ধ রয়েছে--
#####
#####--নালিতাবাড়ী ও বিজয়নগরে বজ্রপাতে দুজনের মৃত্যু--
--আপডেট: ০১:০৩, জুন ১১, ২০১৫--
--ব্রাহ্মণবাড়িয়ার বিজয়নগরে বজ্রপাতে নূরুল আমিন (৫০) নামের এক কৃষক মারা গেছেন। গতকাল বুধবার সকাল সাড়ে সাতটায় চান্দুরা ইউনিয়নের সাতগাঁও গ্রামে এ ঘটনা ঘটে। একই দিন শেরপুরের নালিতাবাড়ী উপজেলায় বজ্রপাতে লাকী আক্তার নামের পঞ্চম শ্রেণির এক শিক্ষার্থী মারা গেছে। চান্দুরা ইউনিয়ন পরিষদ চেয়ারম্যান এ এম শামীউল হক চৌধুরী জানান, সকালে নূরুল আমিন বাড়ির পাশে ধানখেত দেখতে যান। এ সময় হঠাৎ বৃষ্টির সঙ্গে বজ্রপাত হলে ঘটনাস্থলেটই তিনি মারা যান। শেরপুরের নালিতাবাড়ী উপজেলায় বজ্রপাতে মারা যাওয়া লাকী আক্তার (১০) উপজেলার রাজনগর ইউনিয়নের খানারপাড় গ্রামের মো. আলমগীর হোসেনের মেয়ে। সে মধ্য নালিতাবাড়ী সরকারি প্রাথমিক বিদ্যালয়ের পঞ্চম শ্রেণির ছাত্রী ছিল। এ ছাড়া বজ্রপাতে উপজেলায় আরও দুই নারী আহত হয়েছেন। এলাকাবাসী ও উপজেলা স্বাস্থ্য কমপ্লেক্স সূত্রে জানা গেছে, গতকাল সকাল সাড়ে আটটার দিকে বৃষ্টির সময় উপজেলার রাজনগর ইউনিয়নের খানারপাড় গ্রামের লাকী আক্তার বাড়ির উঠানে বজ্রপাতে নিহত হয়। একই সময় বজ্রপাতে কাকরকান্দী ইউনিয়নের শালমারা গ্রামের মো. ফরিদুর রহমানের স্ত্রী রুকসানা আক্তার (৩০) ও নয়াবিল ইউনিয়নের ধুতকুড়া গ্রামের মো. খলিলুর রহমানের স্ত্রী লিপি আক্তার (২৬) আহত হন। আহত দুই নারী উপজেলা স্বাস্থ্য কমপ্লেক্সে চিকিৎসাধীন রয়েছেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে স্কুল ছাত্র নিহত, তরুণ আহত--
--আপডেট: ১৫:৫২, সেপ্টেম্বর ১৬, ২০১৫--
--সুনামগঞ্জের ধরমপাশা উপজেলায় বজ্রপাতে শরীফ মিয়া (১২) নামের এক শিশু নিহত হয়েছে। বাবু মিয়া (২২) নামের এক তরুণ আহত হন। আজ বুধবার সকাল সাড়ে আটটার দিকে এ ঘটনা ঘটে।নিহত শরীফ উপজেলার জনতা মডেল উচ্চ বিদ্যালয়ের সপ্তম শ্রেণিতে পড়ত। সে ধরমপাশা সদর ইউনিয়নের নোয়াবন্দ গ্রামের ইদু মিয়ার ছেলে।ধরমপাশা থানার ভারপ্রাপ্ত কর্মকর্তা (ওসি-তদন্ত) গোলাম কিবরিয়া বলেন, আজ সকালে নোয়াবন্দ গ্রামের সামনে নোয়াবন্দ হাওরে ঠেলাজালি দিয়ে শরীফ মাছ ধরতে যায়। এ সময় বজ্রপাতে শরীফ অচেতন হয়ে পড়ে। পরে স্থানীয় লোকজন উদ্ধার করে ধরমপাশা উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসা কর্মকর্তা তাকে মৃত ঘোষণা করেন। একই সময়ে নিজের ঘরে থাকা অবস্থায় নোয়াবন্দ গ্রামের নূরুল ইসলামের ছেলে গ্রামের বাবু আহত হন। তিনি এখনো উপজেলা স্বাস্থ্য কমপ্লেক্সে চিকিৎসাধীন।ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত ৩, ফসলের ক্ষতি, ঘরবাড়ি বিধ্বস্ত--
--আপডেট: ০২:০২, এপ্রিল ০৪, ২০১৫--
--বজ্রপাতে কক্সবাজারের পেকুয়া ও কুতুবদিয়ায় এবং চট্টগ্রামের পটিয়ায় গতকাল শুক্রবার তিন ব্যক্তি মারা গেছেন। এ ছাড়া প্রবল ঝড়ে খাগড়াছড়ির দীঘিনালা, চট্টগ্রামের সাতকানিয়া, বান্দরবানের থানচি ও রুমায় ফসলি জমির ক্ষতি হয়েছে। বিধ্বস্ত হয়েছে ঘরবাড়িসহ বিভিন্ন স্থাপনা।কক্সবাজারে বজ্রপাতে নিহত দুজন হলেন পেকুয়া উপজেলার সদর ইউনিয়নের পশ্চিম গোঁয়াখালী মাতবরপাড়া এলাকার আবুল কাশেম (২৮) ও কুতুবদিয়া উপজেলার দক্ষিণ ধুরুং ইউনিয়নের মোশারফ আলীপাড়ার মো. বাবুল (৩৫)।পেকুয়া উপজেলা নির্বাহী কর্মকর্তা (ইউএনও) মারুফুর রশিদ খান জানান, মগনামা ইউনিয়নের বেদেরবিলপাড়া এলাকায় টং ঘরে ঘুমাচ্ছিলেন আবুল কাশেম। গতকাল দুপুর সাড়ে ১২টার দিকে হঠাৎ বজ্রপাতের ঘটনা ঘটে। এতে আবুল কাশেমের মৃত্যু হয়।কুতুবদিয়া উপজেলা নির্বাহী কর্মকর্তা (ইউএনও) মো. মমিনুর রশিদ জানান, মোশারফ আলীপাড়া এলাকায় নৌকায় লবণ ভরছিলেন ছয়-সাতজন শ্রমিক। সেখানে বজ্রপাত হলে ঘটনাস্থলে মারা যান মো. বাবুল। আহত হয়েছেন আরও তিন ব্যক্তি।বজ্রপাতে আহত দক্ষিণ ধুরুং বৈদ্যরপাড়ার রমিজ আহমদ, মোহাম্মদ আজম, মো. ফোরকানকে কুতুবদিয়া উপজেলা স্বাস্থ্য কমপ্লেক্সে ভর্তি করা হয়েছে।এ ছাড়া কুতুবদিয়ার কৈয়ারবিল গ্রামের মনির আহমদ গতকাল দুপুরে সাগরে মাছ ধরতে গিয়ে বজ্রপাতে গুরুতর আহত হন। তাঁকে আশঙ্কাজনক অবস্থায় কক্সবাজার জেলা সদর হাসপাতালে ভর্তি করা হয়েছে।পটিয়ায় বজ্রপাতে কৃষকের মৃত্যু: চট্টগ্রামের পটিয়ায় গতকাল সকাল আটটার দিকে বজ্রপাতে মঞ্জুরুল আলম নামে এক কৃষকের মৃত্যু হয়েছে। তাঁর বাড়ি উপজেলার কেলিশহর খিল্লাপাড়া গ্রামে। পুলিশ জানায়, মঞ্জুর আলম সকালে বাড়ির পাশে তাঁর খেতে বরবটি তুলতে যান। বরবটি নিয়ে বাড়ি ফেরার পথে বজ্রপাতে তাঁর মৃত্যু হয়।দীঘিনালা ঝড়ে বিদ্যুৎহীন: খাগড়াছড়ির দীঘিনালায় বৃহস্পতিবার গভীর রাতে কালবৈশাখীতে দুটি বিদ্যালয় বিধ্বস্ত হয়েছে। সেনানিবাসের বিভিন্ন স্থাপনাও ক্ষতিগ্রস্ত হয়েছে। ঝড়ের তাণ্ডবে বিপর্যস্ত হয়ে পড়েছে উপজেলার বিদ্যুৎ সরবরাহব্যবস্থা।সরেজমিন উপজেলার ২ নম্বর কবাখালী সরকারি প্রাথমিক ও উচ্চবিদ্যালয়ে গিয়ে দেখা যায়, বিদ্যালয়টির একটি একাডেমিক ভবনের টিনের চালা উড়ে গেছে। প্রধান শিক্ষক মো. বদিউজ্জামান জানান, ভবনটির দুটি শ্রেণিকক্ষ ক্ষতিগ্রস্ত হয়েছে।ঝড়ে সেনানিবাসের দরবার হল বিধ্বস্ত হয়েছে। দরবার হলের উত্তর পাশের দেয়ালটিও ধসে পড়েছে। খাগড়াছড়ির ২০৩ পদাতিক ব্রিগেডের অধিনায়ক ব্রিগেডিয়ার জেনারেল আ স ম মাহবুবুল হক সেনানিবাসসহ ক্ষতিগ্রস্ত এলাকা পরিদর্শন করেছেন।এর আগে বুধবার দুপুরে হঠাৎ দমকা হাওয়া ও বজ্রসহ শিলাবৃষ্টির কারণে দীঘিনালা বিদ্যুৎ উপকেন্দ্রের আওতাধীন দীঘিনালা, রাঙামাটির লংগদু ও বাঘাইছড়ি তিনটি উপজেলায় বিদ্যুৎ সরবরাহ বিঘ্নিত হয়। দীঘিনালা বিদ্যুৎ উপকেন্দ্রের আবাসিক প্রকৌশলী যত্ন মানিক চাকমা জানান, আলুটিলায় বিদ্যুতিক খুঁটি উপড়ে যাওয়া ও বজ্রপাতের কারণে ৩২ কেভি লাইনে ত্রুটি দেখা দেয়।সাতকানিয়া: চট্টগ্রামের সাতকানিয়া উপজেলায় গত বৃহস্পতিবার রাত থেকে গতকাল দুপুর পর্যন্ত বৃষ্টির কারণে প্রায় দেড় কোটি টাকার কাঁচা ইট নষ্ট হয়ে গেছে বলে ইটভাটার মালিকেরা জানিয়েছেন।সাতকানিয়ার নাপিতের চর এলাকার গাউছিয়া ইটভাটার ব্যবস্থাপক নুরুল ইসলাম জানান, বৃহস্পতিবার রাতের টানা বৃষ্টিতে তাঁর ভাটার প্রায় তিন লাখ টাকার কাঁচা ইট নষ্ট হয়ে গেছে।তেমুহানি এলাকার টিবিএম ইটভাটার মালিক মোহাম্মদ কায়ছার জানান, বৃষ্টির সঙ্গে প্রবল বাতাসের কারণে পলিথিন মুড়িয়ে দিয়েও সব কাঁচা ইট রক্ষা করা সম্ভব হয়নি।সাতকানিয়া উপজেলা ইটভাটা মালিক সমিতির সাধারণ সম্পাদক মো. ফরিদ উদ্দিন প্রথম আলোকে বলেন, বৃহস্পতিবার রাত ও শুক্রবারের বৃষ্টিতে ইটভাটায় তৈরি করা প্রায় ২১ লাখ কাঁচা ইট সম্পূর্ণ নষ্ট হয়ে গেছে। এর বাজারমূল্য প্রায় দেড় কোটি টাকা।শিলাবৃষ্টিতে থানচি ও রুমায় ফসলের ক্ষতি: বান্দরবানের থানচি ও রুমা উপজেলায় গতকাল সকালে কালবৈশাখীর সঙ্গে শিলাবৃষ্টিতে ঘরবাড়ি, ফলদ-বনজ বাগান ও ফসলের ব্যাপক ক্ষতি হয়েছে। থানচি উপজেলার থানচি সদর, বলীপাড়া ও রুমার গালেংগ্যা ইউনিয়নের এক-চতুর্থাংশ কাঁচা ঘরবাড়ি বিধ্বস্ত এবং অন্যান্য ইউনিয়নে ফসলের ব্যাপক ক্ষতি হয়েছে বলে স্থানীয় জনপ্রতিনিধিরা জানিয়েছেন।দায়িত্বপ্রাপ্ত বান্দরবান সদর উপজেলা নির্বাহী কর্মকর্তা (থানচি উপজেলারও দায়িত্বে) সফিকুল ইসলাম জানান, বিধ্বস্ত ঘরবাড়ি ও ফলদ-বনজ বাগানের ক্ষয়ক্ষতির পরিমাণ নিরূপণ করা হচ্ছে।রুমা উপজেলার গালেংগ্যা ইউনিয়নের ভরতপাড়ার কার্বারী (পাড়াপ্রধান) কিনা চান চাকমা, ভরতপাড়া, রায়মোহনপাড়া ও অনিলপাড়ার অর্ধেক বাড়ি বিধ্বস্ত হয়েছে।থানচি সদর ইউপি চেয়ারম্যান মাংছার ম্রো ও বলীপাড়া ইউপি চেয়ারম্যান বাশৈচিং মারমা জানান, ঝরে ঘরবাড়ি ও বাগানের ব্যাপক ক্ষতি হয়েছে।থানচির ইউএনও সফিকুল ইসলাম জানান, ইউপি চেয়ারম্যান ও সদস্যদের দ্রুত ক্ষয়ক্ষতির পরিমাণ নিরূপণের কাজ করছেন। তাঁদের কাছ থেকে তালিকা পাওয়া গেলে প্রয়োজনীয় পদক্ষেপ নেওয়া হবে।(প্রতিবেদন তৈরিতে সহায়তা করেছেন প্রথম আলোর সংশ্লিষ্ট এলাকার নিজস্ব প্রতিবেদক ও প্রতিনিধিরা)ইহাতে মন্তব্য প্রদান বন্ধ রয়েছে--
#####
#####--বজ্রপাতে দুজনের মৃত্যু--
--০০:৪৮, জুলাই ০৬, ২০১৫--
--চাঁদপুর সদর উপজেলার হানারচর ইউনিয়নের গোবিন্দিয়া হরিণাঘাট এলাকায় গতকাল রোববার বজ্রপাতে বিল্লাল ঢালী (৩০) নামের এক জেলে নিহত হয়েছেন। বিল্লাল উপজেলার গোবিন্দিয়া গ্রামের বাসিন্দা। গোবিন্দিয়া গ্রামের মনির শেখ জানান, বেলা একটার দিকে বিল্লাল নদীর পাড়ে একটি গাছের নিচে জাল মেরামতের কাজ করছিলেন। এ সময় হঠাৎ বজ্রপাতে তিনি গুরুতর আহত হন। পরে তাঁকে উদ্ধার করে চাঁদপুর সরকারি জেনারেল হাসপাতালে নিয়ে গেলে কর্তব্যরত চিকিৎসক মৃত ঘোষণা করেন। একই দিন কুমিল্লার দাউদকান্দির দৌলতপুর ইউনিয়নের নারান্দিয়া গ্রামের কৃষক ইরন মিয়া (৪২) বজ্রপাতে মারা যান। তিনি বাড়ির পাশের মারুকা খালে মাছ ধরতে গেলে বেলা দেড়টার দিকে এ ঘটনা ঘটে। চাঁদপুর ও দাউদকান্দি (কুমিল্লা) প্রতিনিধি|ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০১:৫০, আগস্ট ২৯, ২০১৪--
--রাজবাড়ীর কালুখালী উপজেলার মাঝবাড়ী ইউনিয়নের চরকুলটিয়া গ্রামে গতকাল বৃহস্পতিবার বজ্রপাতে সিরাজুল ইসলাম মণ্ডল (৪৫) নামের এক কৃষক মারা গেছেন। কালুখালী থানার এসআই নওশের আলী বলেন, সকাল পৌনে নয়টার দিকে বাড়ির পাশে একটি খালে সিরাজুল কয়েকজন কৃষকের সঙ্গে পাটের আঁশ ছড়ানোর কাজ করছিলেন। হঠাৎ বজ্রপাতের পর তিনি পানিতে তলিয়ে যেতে থাকেন। তাঁকে উদ্ধার করে উপজেলা স্বাস্থ্য কমপ্লেক্সে নেওয়া হলে চিকিৎসক মৃত ঘোষণা করে। ইহাতে মন্তব্য প্রদান বন্ধ রয়েছে--
#####
#####--দুজনের মৃত্যু--
--০১:০৪, সেপ্টেম্বর ০৪, ২০১৫--
--নেত্রকোনার মোহনগঞ্জে গতকাল বৃহস্পতিবার বজ্রপাতে সেলিম মিয়া (২৫) ও বিদ্যুৎস্পৃষ্টে সাগর মিয়া (১২) নামের এক শিশুর মৃত্যু হয়েছে। এলাকার কয়েকজন বাসিন্দা বলেন, সকাল আটটার দিকে পৌর শহরের সাতুর এলাকার সেলিম বিলে মাছ ধরতে গিয়ে বজ্রপাতে আহত হন। পরে স্থানীয় ব্যক্তিরা উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাঁকে মৃত ঘোষণা করেন। সকাল ১০টার দিকে জালালপুর গ্রামের শাহাবুর রহমানের ছেলে সাগর নিজ ঘরে বিদ্যুৎস্পৃষ্টে আহত হয়। পরে পরিবারের লোকজন স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করেন। ধরমপাশা (সুনামগঞ্জ) প্রতিনিধি|ইহাতে মন্তব্য প্রদান বন্ধ রয়েছে--
#####
#####--ব্রাহ্মণবাড়িয়ায় তিন মিনিটে লন্ডভন্ড তিন গ্রাম--
--আপডেট: ০২:৫৬, মে ০৯, ২০১৩--
--ব্রাহ্মণবাড়িয়ার কসবা উপজেলার দুটি গ্রাম ও পার্শ্ববর্তী নবীনগর উপজেলার একটি গ্রামের ওপর দিয়ে গতকাল বুধবার টর্নেডো বয়ে গেছে। মাত্র তিন মিনিটের এই টর্নেডোর আঘাতে লন্ডভন্ড হয়ে গেছে গ্রামগুলো। বিধ্বস্ত হয়েছে কয়েক শ বাড়িঘর। আহত হয়েছে তিন শতাধিক লোক। উপড়ে গেছে বিদ্যুতের লাইন ও বহু গাছপালা।এ সময় বজ্রপাতে নবীনগরে মারা গেছেন দুজন। গতকাল দেশের আরও কয়েকটি স্থানে কালবৈশাখীতে ক্ষয়ক্ষতির খবর পাওয়া গেছে। প্রতিনিধিদের পাঠানো খবর:ব্রাহ্মণবাড়িয়া: কসবার নেয়ামতপুরসহ আশপাশের তিনটি গ্রামে বেলা ১১টায় ওই টর্নেডো আঘাত হানে। উপজেলা পরিষদের চেয়ারম্যান জানান, এতে সাত-আট শ বাড়িঘর বিধ্বস্ত হয়েছে। আহত হয়েছে তিন শতাধিক লোক। স্থানীয় নেয়ামতপুর সরকারি প্রাথমিক বিদ্যালয়ে অস্থায়ী স্বাস্থ্যশিবির স্থাপন করা হয়েছে। গুরুতর আহত ব্যক্তিদের জেলার সদর হাসপাতাল, উপজেলা স্বাস্থ্য কমপ্লেক্সসহ বিভিন্ন সরকারি ও বেসরকারি ক্লিনিকে চিকিৎসা দেওয়া হচ্ছে।প্রত্যক্ষদর্শী ও ক্ষতিগ্রস্ত ব্যক্তিরা জানান, কসবার নেয়ামতপুর ও চন্দ্রপুর এবং নবীনগরের কোনাউর গ্রামের ওপর দিয়ে বয়ে যাওয়া টর্নেডোর স্থায়িত্ব ছিল তিন মিনিট। টর্নেডো শেষে দুপুরে উপজেলার বিনাউটি ও গাববাড়ি গ্রামে কালবৈশাখীতে ১০টি ঘর বিধ্বস্ত হয়। বিনাউটির হারুনুর রশিদ খান উচ্চবিদ্যালয়ের টিনের চালা উড়ে গিয়ে ছয় শিক্ষার্থী ও একজন শিক্ষক আহত হন। টর্নেডোয় প্রায় দুই কিলোমিটার এলাকার বিদ্যুৎ লাইন বিধ্বস্ত হয়েছে। বিকল হয়েছে দুটি ট্রান্সফরমার। বিদ্যুৎ লাইন মেরামত করতে অন্তত তিন-চার দিন লাগবে বলে জানিয়েছেন জেলা পল্লী বিদ্যুৎ সমিতির উপমহাব্যবস্থাপক মিজানুর রহমান।জেলা প্রশাসক নূর মোহাম্মদ মজুমদার, অতিরিক্ত জেলা প্রশাসক (সার্বিক) আজাদ ছাল্লাল, জেলা পুলিশ সুপার মো. মনিরুজ্জামান, কসবা উপজেলা পরিষদের চেয়ারম্যান রুহুল আমিন ভূঁইয়া, উপজেলা নির্বাহী কর্মকর্তা (ইউএনও) জালাল সাইফুর রহমান ও থানার ভারপ্রাপ্ত কর্মকর্তা (ওসি) মো. বদরুল আলম তালুকদার ক্ষতিগ্রস্ত এলাকা পরিদর্শন করেছেন।উপজেলা স্বাস্থ্য কমপ্লেক্সের আবাসিক স্বাস্থ্য কর্মকর্তা (আরএমও) গোলাম মোস্তফার নেতৃত্বে নেয়ামতপুর প্রাথমিক বিদ্যালয়ে অস্থায়ী স্বাস্থ্যশিবির বসানো হয়েছে। শিবিরে ইতিমধ্যে শতাধিক আহত ব্যক্তিকে প্রাথমিক চিকিৎসা দেওয়া হয়েছে। গুরুতর আহত ব্যক্তিদের হাসপাতালগুলোতে পাঠানো হয়েছে। ফায়ার সার্ভিস ও পল্লী বিদ্যুতের কর্মীরা উপড়ে পড়া বিদ্যুতের খুঁটি ও গাছপালা অপসারণসহ বিভিন্ন কাজে এলাকায় সহযোগিতা করছেন।অশীতিপর সিরাজ মিয়া বলেন, ‘এত বড় দুর্যোগ আগে আমি দেখিনি। কয়েক মিনিটের মধ্যে সবকিছু শেষ হয়ে গেছে। টিনের সাতটি বসতঘর ও দুটি দোকান বিধ্বস্ত হয়েছে। মালামাল রাখা দূরের কথা, কোথাও দাঁড়ানোরই জায়গা নেই।’ স্থানীয় তাহের মিয়ার স্ত্রী বলেন, ‘আট ছেলেমেয়ে নিয়ে খোলা আকাশের নিচে দাঁড়িয়ে আছি। চাল, চুলা কিছু নেই।’উপজেলা পরিষদের চেয়ারম্যান বলেন, উপজেলা পরিষদ থেকে দুর্গত ব্যক্তি ও পরিবারগুলোকে আরও সাহায্য দেওয়া হবে।ইউএনও বলেন, ক্ষতিগ্রস্ত প্রতি পরিবারকে ২০ কেজি চাল এবং গুরুতর আহত ব্যক্তিদের তিন হাজার টাকা করে দেওয়া হয়েছে।নবীনগর প্রতিনিধি জানান, ঝড়ের সময় বজ্রপাতে উপজেলার বিদ্যাকুট গ্রামের বাছির মিয়া (৩৫) ও মিরপুর গ্রামের সাফিয়া খাতুন (৫০) মারা গেছেন। উপজেলা পরিষদের চেয়ারম্যান জিয়াউল হক সরকার ও উপজেলা নির্বাহী কর্মকর্তা (ইউএনও) নাজিম উদ্দীনসহ ঊর্ধ্বতন কর্মকর্তারা ঘটনাস্থল পরিদর্শন করেছেন।জিয়াউল হক বলেন, ক্ষতিগ্রস্তদের তালিকা তৈরি করা হচ্ছে। এখন পর্যন্ত ক্ষতিগ্রস্তদের কিছু অর্থ সাহায্য দেওয়া হয়েছে। সম্পূর্ণ তালিকা পাওয়ার পর সরকারিভাবে সহযোগিতা দেওয়া হবে।রাঙ্গুনিয়া (চট্টগ্রাম): রাঙ্গুনিয়ায় গতকাল দুপুরে কালবৈশাখীর সময় চট্টগ্রাম-কাপ্তাই সড়কের দুই পাশের বিভিন্ন প্রজাতির ২৫টি গাছ উপড়ে গেছে। এতে এ সড়কে যানবাহন চলাচল বন্ধ হয়ে যায়। সড়কের দক্ষিণে রাঙ্গুনিয়া কলেজ বিল এবং উত্তরে গুমাইবিলের প্রায় ২০০ একর জমির পাকা বোরো ধান মাটিতে মিশে গেছে। অষ্টগ্রাম (কিশোরগঞ্জ): কালবৈশাখীতে গতকাল সকালে উপজেলার পূর্ব অষ্টগ্রাম ইউনিয়নে অর্ধশত ঘরবাড়ি বিধ্বস্ত হয়েছে। উড়ে গেছে স্থানীয় তাহেরাবাদ হাফেজিয়া মাদ্রাসার ছাদ। আহত হয়েছেন অন্তত আটজন। ঝড়ে ক্ষতিগ্রস্ত হয়েছে ফসলি জমি। ইউনিয়ন পরিষদের (ইউপি) চেয়ারম্যান সায়িদ আহমেদ বলেন, ঝড়ে বেশ কিছু পরিবার গৃহহীন হয়ে পড়েছে।গজারিয়া (মুন্সিগঞ্জ): উপজেলায় গতকাল বিকেলে কালবৈশাখীতে গাছপালা ও ঘরবাড়ির ব্যাপক ক্ষতি হয়েছে। ঝড়ে বালুয়াকান্দি এলাকায় ঢাকা-চট্টগ্রাম মহাসড়কে অর্ধশতাধিক গাছ ভেঙে পড়লে প্রায় তিন ঘণ্টা যানবাহন চলাচল বন্ধ হয়ে যায়। সন্ধ্যা সাড়ে সাতটার পর যানবাহন চলাচল আবার শুরু হয়। ভবেরচর মহাসড়ক পুলিশ ফাঁড়ির সার্জেন্ট জয়নাল আবেদীন এ খবর নিশ্চিত করেছেন। ঝড়ের সময় বজ্রপাতে হোসেনদী এলাকায় সজল হক (৫০) নামের এক ব্যক্তি নিহত হন। বজ্রপাতে আহত হন কাউনিয়াকান্দি গ্রামের রাজিয়া সুলতানা (২০)। এদিকে, ঝড়ে আড়ালিয়া গ্রামের ১৫টি ঘর উড়ে গিয়ে কাছের মেঘনা নদীতে গিয়ে পড়ে।ইহাতে মন্তব্য প্রদান বন্ধ রয়েছে--
#####
#####--১০ জেলায় বজ্রপাতে নিহত ১৮--
--আপডেট: ০২:০১, মে ০৭, ২০১৩--
--বজ্রপাতে বিভিন্ন স্থানে নারী, বৃদ্ধসহ ১৮ জন নিহত হয়েছেন। এতে আহত হয়েছেন কমপক্ষে ১৫ জন। ঝড়বৃষ্টির সময় খোলা মাঠ, কৃষিজমি ও বাড়ির উঠানে কাজ করার সময় বজ্রপাতে এই হতাহতের ঘটনা ঘটে। আহত ব্যক্তিদের হাসপাতালে ভর্তি করা হয়েছে। আমাদের স্থানীয় প্রতিনিধিদের পাঠানো খবর:নড়াইল: বিভিন্ন উপজেলায় গত রোববার কালবৈশাখীর সময় বজ্রপাতে চারজন নিহত ও পাঁচজন আহত হয়েছেন। নিহত ব্যক্তিরা হলেন নড়াইল পৌর এলাকার ভওয়াখালী গ্রামের আক্কাস জমাদ্দার (২৮), লোহাগড়া উপজেলার সরশুনা গ্রামের আবু বক্কার শেখ (২০), সদর উপজেলার আড়পাড়া গ্রামের মানিক বিশ্বাস (৬৫) ও কালিয়া উপজেলার চন্দ্রপুর গ্রামের আকরাম মোল্যা (৪০)।তাড়াইল (কিশোরগঞ্জ): কিশোরগঞ্জের তাড়াইলে গতকাল সোমবার সকালে বজ্রপাতে তিনজন নিহত হয়েছেন। তাঁরা হলেন দামিহা ইউনিয়নের মাগুরী গ্রামের আক্তার হোসেন (২৮), একই গ্রামের শামীম (১৮) এবং বগারবাইদ গ্রামের রুকন উদ্দিন (৫৫)। হাওরে ধান কাটার সময় বজ্রপাত হলে তাঁরা আহত হন। পরে তাড়াইল উপজেলা স্বাস্থ্য কমপ্লেক্সে নেওয়া হলে কর্তব্যরত চিকিৎসক তাঁদের মৃত ঘোষণা করেন।জগন্নাথপুর (সুনামগঞ্জ): গতকাল সকালে পিংলার হাওরে ধান কাটার সময় বজ্রপাতে ইজ্জত উল্লা (৪০) নামের এক শ্রমিক মারা যান। তিনি সিলেটের গোয়াইনঘাট উপজেলার আধরাই গ্রামের বাসিন্দা। এ সময় ফরিদ মিয়া (৪২) নামের আরেক শ্রমিক আহত হন। পাশের নবীগঞ্জ উপজেলার করগাঁও ইউনিয়নের তারনগাঁও গ্রামে অরবিন্দু দাশ (২৭) রোববার ভোরে হাওরে ধান কাটার সময় বজ্রপাতে মারা যান।নেত্রকোনা: মদন উপজেলায় মাঘান ইউনিয়নের মাঘান হাওরে গতকাল দুপুরে ধান কাটার সময় বজ্রপাতে মজিবুর রহমান (৪৭) ও শাহজাহান আলী (৫৫) নামের দুই শ্রমিক নিহত হন। তাঁদের বাড়ি জামালপুরের সরিষাবাড়ী উপজেলায়।কেন্দুয়া (নেত্রকোনা): সান্দিকোনা ইউনিয়নের সান্দিকোনা গ্রামে সকাল নয়টার দিকে সোহেল মিয়া (২৫) নামের এক তরুণের মৃত্যু হয়েছে। বজ্রপাতে প্রথমে তিনি গুরুতর আহত হন। পরে উপজেলা স্বাস্থ্য কমপ্লেক্সে নেওয়া হলে চিকিৎসক তাঁকে মৃত ঘোষণা করেন।ঈশ্বরগঞ্জ (ময়মনসিংহ): তারুনিয়া ইউনিয়নের গোল্লাজয়পুর গ্রামের ইদ্রিস আলী (৪৫) নামের এক কৃষক বাড়ির পাশের জমিতে ধান কাটতে গিয়ে বজ্রপাতে নিহত হন। গতকাল সকাল সাতটার দিকে এ ঘটনা ঘটে। উপজেলা প্রশাসনের পক্ষ থেকে পরিবারকে দাফনের জন্য পাঁচ হাজার টাকা দেওয়া হয়েছে।নান্দাইল (ময়মনসিংহ): দক্ষিণ চরশ্রীরামপুর গ্রামে গতকাল সকাল সাড়ে আটটার দিকে ঘরের ওপর বজ্রপাত হলে তোরাবানু (৬০) নামের এক বৃদ্ধ নিহত হন। এ ঘটনায় তাঁর ছেলে ফয়েজ উদ্দিন (৩৫) গুরুতর আহত হন। তাঁকে নান্দাইল উপজেলা স্বাস্থ্য কমপ্লেক্সে ভর্তি করা হয়েছে। বেতাগৈর ইউনিয়ন পরিষদের চেয়ারম্যান আবুল হোসেন সরকার ঘটনার সত্যতা নিশ্চিত করেছেন।নালিতাবাড়ী (শেরপুর): রাজনগর ইউনিয়নের চাঁদগাঁও গ্রামে গতকাল সকাল সাড়ে নয়টার দিকে ধান কাটতে গিয়ে বজ্রপাতে ইয়াকুব আলী (৪৫) নামের এক কৃষক নিহত হয়েছেন।ব্রাহ্মণপাড়া (কুমিল্লা): বাড়ানী এলাকায় জমিতে ধান কাটতে গেলে গতকাল সকাল ছয়টার দিকে বজ্রপাতে কামাল মিয়া (৪০) নামের এক কৃষক নিহত হন। এতে ফারুক (৩৫), সাহেদুজ্জামান (৩৫) ও আনু মিয়া নামের তিনজন আহত হন। তাঁদের একটি বেসরকারি ক্লিনিকে ভর্তি করা হয়েছে।জুড়ী (মৌলভীবাজার): রাজকি চা-বাগানে গতকাল সকালে ওষুধ আনতে যাওয়ার পথে শান্তা শুক্ল বৈদ্য (২৫) নামের এক নারী চা-শ্রমিক নিহত হয়েছেন। তাঁর স্বামীর নাম মুন্না শুক্ল বৈদ্য। সকাল আটটার দিকে তিনি হেঁটে বাগানের হাসপাতালের উদ্দেশে রওনা দেন। পথে বজ্রপাতে তিনি মারা যান। ফুলতলা ইউপি চেয়ারম্যান ফয়াজ আলী ঘটনার সত্যতা নিশ্চিত করেছেন।হবিগঞ্জ : নোয়ানগর ও শিবপাশা গ্রামের বেশ কয়েকজন শ্রমিক গতকাল সকালে পাশের সুনামগঞ্জের শাল্লা উপজেলার শ্রীহাইল হাওরে ধান কাটতে যান। দুপুরে বজ্রপাতে লিটন মিয়া (৩০) নামের এক শ্রমিক আহত হন। তাঁকে আজমিরীগঞ্জ উপজেলা স্বাস্থ্য কমপ্লেক্সে আনা হলে চিকিৎসক মৃত ঘোষণা করেন। এ সময় প্রভাত সরকার (২৬), রায়হান (২৪), জহির হোসেন (২৯) ও সেবিন মিয়া (১৬) নামের চার শ্রমিক আহত হন।কসবা (ব্রাহ্মণবাড়িয়া): পৌর শহরের শাহপুর গ্রামে গতকাল সকালে বাড়ির উঠানে কাজ করার সময় বজ্রপাতে শিরিন আক্তার (৩৫) নামের এক গৃহবধূ আহত হয়েছেন। তাঁকে কসবা উপজেলা স্বাস্থ্য কমপ্লেক্সে ভর্তি করা হয়েছে। বজ্রপাতে সতর্কতাসাধারণত খোলা মাঠ বা উন্মুক্ত স্থানে বজ্রপাতে হতাহতের ঘটনা বেশি ঘটে। বজ্রপাত শুরু হলে উন্মুক্ত স্থানে অবস্থানকারীদের ঘরবাড়িতে আশ্রয় নেওয়া নিরাপদ। তা সম্ভব না হলে বজ্রপাতের সময় উন্মুক্ত স্থানে দাঁড়িয়ে থাকা বা দৌড়ানো ঠিক হবে না। এ সময় মাটিতে শুয়ে বা বসে পড়ে রক্ষা পাওয়া যেতে পারে। বড় কোনো গাছের নিচে আশ্রয় গ্রহণও ঠিক নয়। কারণ, বজ্রপাতে গাছ থেকে বিদ্যুতায়িত হওয়ার আশঙ্কা বেশি থাকে। খোলা মাঠে অবস্থান করলেও উঁচু জায়গা বা পানিতে থাকা উচিত নয়। নৌকায় চলাচলের সময় বজ্রপাত হতে থাকলে নৌকা থামিয়ে ডাঙায় অবস্থান নেওয়া নিরাপদ।সাঈদ আহমদ, আবহাওয়াবিদ, সিলেট আবহাওয়া অধিদপ্তরইহাতে মন্তব্য প্রদান বন্ধ রয়েছে--
#####
#####--পঞ্চগড়ে বজ্রপাতে ছাত্রীর মৃত্যু--
--আপডেট: ১৪:৩১, আগস্ট ১৫, ২০১৫--
--পঞ্চগড়ের বোদা উপজেলার গোমস্তাপাড়া গ্রামে বজ্রপাতে তানিয়া আক্তার (১৫) নামের দশম শ্রেণির এক ছাত্রী মারা গেছে। আজ শনিবার দুপুরে এ দুর্ঘটনায় তার মা ও বোন আহত হয়েছেন।তানিয়ার বাবার নাম সালেকুল ইসলাম। সে চন্দনবাড়ি উচ্চবিদ্যালয়ে দশম শ্রেণিতে পড়ত।তানিয়ার পরিবার ও হাসপাতাল সূত্রে জানা গেছে, দুপুরে বৃষ্টির সময় তানিয়ার মা লাইলী বেগম (৫০) ঘরে রান্নার কাজ করছিলেন। এ সময় বজ্রপাত হলে তানিয়া, তার মা ও বোন সাবিনা (৩০) আহত হন। প্রতিবেশীরা তাঁদের উদ্ধার করে বোদা উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসা কর্মকর্তা তানিয়াকে মৃত ঘোষণা করেন।স্বাস্থ্য কমপ্লেক্সের চিকিৎসা কর্মকর্তা এম আর রেজা বলেন, বজ্রপাতে তানিয়া মারা গেছে। তার মা ও বোন স্বাস্থ্য কমপ্লেক্সে চিকিৎসাধীন।ইহাতে মন্তব্য প্রদান বন্ধ রয়েছে--
#####
#####--ডিঙি নৌকায় বজ্রপাত, নিহত ৪--
--আপডেট: ১৮:০১, জুলাই ১৫, ২০১৫--
--হবিগঞ্জের আজমেরীগঞ্জ উপজেলার বিরাট গ্রামে আজ বুধবার একটি ডিঙি নৌকায় বজ্রপাতে চারজন নিহত হয়েছেন। আহত হয়েছেন একজন। নিহত ব্যক্তিরা হলেন বিরাট গ্রামের মুছা মিয়া (৫০), অঞ্জিত সূত্রধর (৪৩), ক্রিটিশ সূত্রধর (৩০) ও নেত্রকোনার তাকুয়া গ্রামের প্রাণেশ সূত্রধর (৩০)। সুয়েল রায় (৩১) নামের আরেকজন আহত হয়েছেন। আজমেরীগঞ্জ থানার ভারপ্রাপ্ত কর্মকর্তা (ওসি) তৈমুর বখত চৌধুরী বলেন, আজ সকাল থেকে বিরাট গ্রামে বজ্রসহ মুষলধারে বৃষ্টি নামে। বৃষ্টির মধ্যে ওই পাঁচ ব্যক্তি একটি ডিঙি নৌকায় করে বিরাট গ্রামের মধ্যবর্তী পুরাতন কুশিয়ারা নদী পার হচ্ছিলেন। বেলা ১১টার দিকে বজ্রপাত হলে ডিঙি নৌকায় থাকা মুছা মিয়া, অঞ্জিত সূত্রধর, ক্রিটিশ সূত্রধর ও প্রাণেশ সূত্রধর ঘটনাস্থলে মারা যান। সুয়েল রায় আহত হন। তাঁকে উদ্ধার করে আজমেরীগঞ্জ উপজেলা স্বাস্থ্য কমপ্লেক্সে ভর্তি করা হয়েছে। ওসি বলেন, স্বজনদের অনুরোধে বিনা ময়নাতদন্তে নিহত ব্যক্তিদের লাশ হস্তান্তর করা হয়েছে। এ ঘটনায় মামলার প্রস্তুতি চলছে।ইহাতে মন্তব্য প্রদান বন্ধ রয়েছে--
#####
#####--কসবায় বজ্রপাতে দুজন নিহত--
--আপডেট: ১৮:৫৬, আগস্ট ১০, ২০১৫--
--ব্রাহ্মণবাড়িয়ার কসবা উপজেলায় আজ সোমবার বিকেল তিনটার দিকে বজ্রপাতে দুই ব্যক্তি নিহত হয়েছেন। আহত হয়েছেন চারজন।নিহত ব্যক্তিরা হলেন সুনামগঞ্জের দোয়ারা বাজার উপজেলার কেবলাই গ্রামের আতর আলীর ছেলে আবদুল গফুর (৫০), একই গ্রামের ধন মিয়ার পুত্র আবদুল হামিদ (৫০)। তাঁরা শ্রমিক হিসেবে কাজ করতেন।বজ্রপাতে আহত ব্যক্তিরা হলেন সুনামগঞ্জের দোয়ারা বাজার উপজেলার নমসানিয়া গ্রামের সামসুদ্দিন মিয়ার পুত্র মরম আলী (৪০), একই উপজেলার শামাসানিয়া গ্রামের তাহের আলীর পুত্র সাইদুর রহমান (৩২), কসবা উপজেলার গুরুহিত গ্রামের তাহের মিয়ার পুত্র আমিরুল (৩৫) ও তাঁর ছেলে শাহাবুদ্দিন (৩)। তাঁদের মধ্যে শাহাবুদ্দিনের অবস্থা আশঙ্কাজনক হওয়ায় তাকে কুমিল্লা মেডিকেল কলেজ হাসপাতালে ভর্তি করা হয়েছে। আহত বাকি তিনজনকে কসবা উপজেলা স্বাস্থ্য কমপ্লেক্সে ভর্তি করা হয়েছে।কসবার উপজেলা নির্বাহী কর্মকর্তা (ইউএনও) মুহাম্মদ আরিফুল ইসলাম হাসপাতালে নিহত ও আহত ব্যক্তিদের দেখতে যান। এ সময় ইউএনওর উপস্থিতিতে নিহত দুজনের লাশ হস্তান্তর করা হয়।প্রত্যক্ষদর্শী ও পুলিশ সূত্রে জানা গেছে, সুনামগঞ্জের কয়েকজন শ্রমিক বিনাউটি ইউনিয়নের টিঘরিয়া গ্রামের বাদল মিয়ার বাড়িতে থেকে কাজ করতেন। আজ বিকেলে ওই শ্রমিকেরা জমির ধান মাড়াইয়ের কাজ করছিলেন। বিকেল তিনটায় দিকে হঠাৎ বজ্রসহ বৃষ্টি শুরু হয়। তখন বজ্রপাত হলে গফুর, হামিদ, মরম, সাইদুর, আমিরুল, ও শাহাবুদ্দিন আহত হন। তাঁদের উদ্ধার করে কসবা উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসা কর্মকর্তা গফুর ও হামিদকে মৃত ঘোষণা করেন।কসবা উপজেলা স্বাস্থ্য কমপ্লেক্সের আবাসিক স্বাস্থ্য কর্মকর্তা (আরএমও) মামুনুর রহমান বলেন, শাহাবুদ্দিনের অবস্থা আশঙ্কাজনক হওয়ায় তাঁকে কুমিল্লায় পাঠানো হয়েছে।ইহাতে মন্তব্য প্রদান বন্ধ রয়েছে--
#####
#####--তাড়াইলে বজ্রপাতে একজনের মৃত্যু--
--আপডেট: ০০:১৫, সেপ্টেম্বর ২৩, ২০১৪--
--কিশোরগঞ্জের তাড়াইল উপজেলায় বজ্রপাতে বাচ্চু মিয়া (৫০) নামের এক ব্যক্তির মৃত্যু হয়েছে। তাঁর বাড়ি উপজেলার রাউতি ইউনিয়নের পাড়াবানাইল গ্রামে। স্থানীয় সূত্রে জানা গেছে, গতকাল সোমবার দুপুরে বাচ্চু মিয়া তাঁর বাড়ির পাশের ফুলেশ্বরী নদীতে মাছ ধরতে যান। একপর্যায়ে বজ্রপাত হলে তিনি অজ্ঞান হয়ে পড়েন। পরে স্থানীয় লোকজন বাচ্চু মিয়াকে তাড়াইল উপজেলা স্বাস্থ্য কমপ্লেক্সে নিয়ে গেলে চিকিৎসক তাঁকে মৃত ঘোষণা করেন। ইহাতে মন্তব্য প্রদান বন্ধ রয়েছে--
#####
#####--ইটনায় বজ্রপাতে দুই শ্রমিক ও কমলগঞ্জে দুটি গরুর মৃত্যু--
--আপডেট: ০১:৫৫, এপ্রিল ১৯, ২০১৪--
--কিশোরগঞ্জের ইটনা উপজেলার আঙ্গান হাওরে বজ্রপাতে ফারুক মিয়া (৩৬) ও আ. রাশিদ (৪৭) নামে দুই কৃষিশ্রমিকের মৃত্যু হয়েছে। আহত হয়েছেন আরও দুজন। গত বৃহস্পতিবার রাত পৌনে ১২টার দিকে তাঁরা দুর্ঘটনার শিকার হন। বৃহস্পতিবার রাতে মৌলভীবাজারের কমলগঞ্জের বড়চেগ গ্রামের কৃষক বশর মিয়ার একটি গাভি ও একটি বাছুর মারা গেছে। ইটনায় গুরুতর আহত কাঞ্চন মিয়াকে (৪৫) ময়মনসিংহ মেডিকেল কলেজ হাসপাতাল ও আজিজুল হককে (৩৭) কিশোরগঞ্জ সদর হাসপাতালে ভর্তি করা হয়েছে। হতাহত ব্যক্তিদের বাড়ি একই জেলার তাড়াইল উপজেলার পাইকপাড়া গ্রামে। পুলিশ জানায়, এক সপ্তাহ ধরে হাওরে ধান কাটা শুরু হয়েছে। এ জন্য হাজার হাজার কৃষিশ্রমিককে হাওরেই তাঁবু তৈরি করে বসবাস করতে হচ্ছে। রাত ১১টার দিকে বজ্রসহ শিলাবৃষ্টি শুরু হয়। একপর্যায়ে একটি তাঁবুতে বজ্রপাত হয়। হতাহত ব্যক্তিরা এক তাঁবুতেই ছিলেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০২:১৭, এপ্রিল ৩০, ২০১৪--
--ফেনীর ফুলগাজীতে গতকাল মঙ্গলবার বজ্রপাতে মো. এয়াকুব (৭০) নামে এক ব্যক্তি মারা গেছেন। পুলিশ ও এলাকাবাসী জানায়, গতকাল সকাল সাড়ে ১০টার দিকে হঠাৎ আকাশে মেঘ দেখে বৃষ্টি ও ঝোড়ো হাওয়ার আশঙ্কায় উপজেলার  উত্তর ধর্মপুর গ্রামের মো. এয়াকুব বাড়ির পাশের মাঠ থেকে গরু আনতে যান। তিনি মাঠে যাওয়ার পর বৃষ্টির সঙ্গে বজ্রপাত হয়। এতে তাঁর শরীরের কিছু অংশ ঝলসে যায়। স্থানীয় লোকজন তাঁকে উদ্ধার করে ছাগলনাইয়া উপজেলা স্বাস্থ্য কমপ্লেক্সে নিয়ে যান। সেখানকার চিকিৎসক তাঁকে মৃত ঘোষণা করেন।ইহাতে মন্তব্য প্রদান বন্ধ রয়েছে--
#####
#####--নড়াইলে বজ্রপাতে ভাইবোনের মৃত্যু--
--আপডেট: ০২:৫৩, আগস্ট ২২, ২০১৫--
--নড়াইল সদর উপজেলার মাইজপাড়া ইউনিয়নের আড়ংগাছা গ্রামে গত বৃহস্পতিবার রাতে বজ্রপাতে শাওন (৬) ও অন্তরা (১০) নামের দুই শিশুর মৃত্যু হয়েছে। তারা ভাইবোন। এলাকাবাসী জানান, শাওন ও অন্তরা গ্রামের ইবাদুলের সন্তান। বৃহস্পতিবার বিকেলে দুই শিশু একটি নৌকা নিয়ে বাড়ির পাশের বিলে ঘুরতে বের হয়। সে সময় প্রবল বৃষ্টি হচ্ছিল। সন্ধ্যার দিকে হঠাৎ বজ্রপাত হলে তাদের মৃত্যু হয়। সদর থানার ওসি শেখ মতিয়ার রহমান বলেন, পুলিশ দুই শিশুর লাশ উদ্ধার করে সদর হাসপাতালের মর্গে পাঠিয়েছে। ইহাতে মন্তব্য প্রদান বন্ধ রয়েছে--
#####
#####--শিশুর মৃত্যু--
--আপডেট: ০১:১৪, জুন ০৭, ২০১৫--
--সুনামগঞ্জের ধরমপাশার চামরদানী ইউনিয়নের টেবিরকোনা গ্রামে গতকাল বজ্রপাতে ফুলফুটি আক্তার (৯) নামের এক শিশুর মৃত্যু হয়েছে। শিশুটি উপজেলার একটি বেসরকারি বিদ্যালয়ের তৃতীয় শ্রেণির শিক্ষার্থী ছিল। সে কৃষক হেফজুল মিয়ার মেয়ে। শিশুটির পরিবার সূত্রে জানা গেছে, ওই দিন বেলা তিনটার দিকে ঝোড়ো বাতাস শুরু হয়। এ সময় ফুলফুটি বাড়ির উঠানে খেলাধুলা করছিল। একপর্যায়ে বজ্রপাতে ঘটনাস্থলেই সে মারা যায়। চামরদানী ইউনিয়ন পরিষদ (ইউপি) চেয়ারম্যান প্রভাকর তালুকদার তাঁর মৃত্যুর বিষয়টি নিশ্চিত করেছেন। ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত--
--আপডেট: ০১:২৬, এপ্রিল ০৫, ২০১৫--
--নাটোরের গুরুদাসপুর উপজেলার খুবজীপুর ইউনিয়নে গতকাল শনিবার বিকেল সাড়ে পাঁচটার দিকে বজ্রপাতে খোকন আলম (২৮) নামের এক তরুণ প্রাণ হারিয়েছেন। খোকন খুবজীপুর ইউনিয়নের পিপলা গ্রামের মৃত মোক্তার হোসেনের ছেলে। চার বোন ও এক ভাইয়ের মধ্যে তিনি একমাত্র পরিবারের উপার্জনক্ষম সদস্য ছিলেন। খোকন রাজশাহী সরকারি কলেজ থেকে সমাজবিজ্ঞানে স্নাতক (সম্মান) পাসকরেন। এরপর তিনি স্নাতকোত্তর শ্রেণিতে ভর্তি হন। গতকাল খেতে সেচ দিয়ে বাড়ি ফেরার পথে শুকনো পিপলা নদীতে আকস্মিক বজ্রপাতে নিহত হন। খুবজীপুর ইউনিয়ন পরিষদের (ইউপি) চেয়ারম্যান মনিরুল ইসলাম এর সত্যতা নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০১:১৬, জুলাই ০৯, ২০১৫--
--রাজবাড়ীর বালিয়াকান্দী উপজেলায় গতকাল বুধবার বিকেল সাড়ে চারটার দিকে বজ্রপাতে এক কৃষক নিহত হয়েছেন। তাঁর নাম সুফল মুন্সী (৫১)। তিনি বালিয়াকান্দী সদর ইউনিয়নের বকচর গ্রামের বাসিন্দা ছিলেন। বালিয়াকান্দী থানার ভারপ্রাপ্ত কর্মকর্তা (ওসি) এস এম শাহজালাল জানান, সুফল বাড়ির পাশে বকচর মাঠে কাজ করছিলেন। একপর্যায়ে বৃষ্টি শুরু হলে তিনি বজ্রপাতে নিহত হন। স্বজন ও প্রতিবেশীরা বালিয়াকান্দী উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাঁকে মৃত ঘোষণা করেন। ইহাতে মন্তব্য প্রদান বন্ধ রয়েছে--
#####
#####--কিশোরী, নারী ও যুবকের অপমৃত্যু--
--আপডেট: ০১:৪২, মে ০৩, ২০১৫--
--চট্টগ্রামের ফটিকছড়ি, আনোয়ারা ও নোয়াখালীতে তিনজনের অস্বাভাবিক মৃত্যু হয়েছে। গতকাল শনিবার ও গত শুক্রবার এই দুই দিনে তিনটি পৃথক ঘটনায় কিশোরী, নারী ও যুবকের মৃত্যু হয়েছে। ফটিকছড়িতে বজ্রপাতে নারী নিহত হয়েছেন। আহত হয়েছেন আরও একজন। গতকাল বিকেলে প্রবল বৃষ্টির সময় উপজেলার ইদিলপুর গ্রামের মোহাম্মদনগর চা-বাগান এলাকায় এ ঘটনা ঘটে। নিহত সাহেদা বেগম (৬২) ওই চা-বাগানের বাসিন্দা। আহত হাসিনা বেগমকে ফটিকছড়ি উপজেলা স্বাস্থ্যকেন্দ্রে ভর্তি করা হয়েছে। ফটিকছড়ির ভুজপুর থানার ভারপ্রাপ্ত কর্মকর্তা (ওসি) মো. জাহিদুল কবির জানান, পুলিশ খবর পেয়ে লাশ উদ্ধার করেছে। চট্টগ্রামের আনোয়ারার কালাবিবির দীঘির মোড় এলাকা থেকে অজ্ঞাতপরিচয় এক যুবকের লাশ উদ্ধার করা হয়েছে। পুলিশ জানায়, গতকাল সকালে কালাবিবির মোড় এলাকায় ১৮-১৯ বছর বয়সী এক যুবকের লাশ পড়ে থাকতে দেখে স্থানীয় লোকজন পুলিশে খবর দেয়। তাঁর হাত বাঁধা ও শরীরের আঘাতের চিহ্ন ছিল। আনোয়ারা থানার উপপরিদর্শক (এসআই) সাইফুল আলম জানান, নিহত যুবকের পরিচয় খোঁজার চেষ্টা চলছে। নোয়াখালীর সেনবাগের নবীপুর ইউনিয়নের গোপালপুর গ্রামের মৌলভী বাড়ি থেকে গত শুক্রবার বিকেলে ফারজানা আক্তার (১০) নামে এক শিশু গৃহকর্মীর ঝুলন্ত লাশ উদ্ধার করেছে পুলিশ। ফারজানা একই গ্রামের দিনমজুর আবদুল আহাদের মেয়ে। ময়নাতদন্তের জন্য গতকাল শনিবার সকালে লাশ নোয়াখালী জেনারেল হাসপাতাল মর্গে পাঠানো হয়েছে। ফারজানার বাবা বলেন, ‘তাঁর এত ছোট মেয়ে কেন আত্মহত্যা করবে?’ সেনবাগ থানার ভারপ্রাপ্ত কর্মকর্তা (ওসি) মোস্তফা কামাল জানান, মৃত্যু নিয়ে সন্দেহ হওয়ায় লাশ উদ্ধার করে ময়নাতদন্তের জন্য হাসপাতাল মর্গে পাঠানো হয়েছে। ময়নাতদন্ত প্রতিবেদন পাওয়ার পর এ বিষয়ে আইনগত ব্যবস্থা নেওয়া হবে। (প্রতিবেদন তৈরিতে সহায়তা করেছেন ফটিকছড়ি ও আনোয়ারা (চট্টগ্রাম) প্রতিনিধি এবং নোয়াখালী অফিস)ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০১:৫০, জুন ১৩, ২০১৫--
--পটুয়াখালীর রাঙ্গাবালী উপজেলার চরমোন্তাজ ইউনিয়নের চরআন্ডার কাছে বঙ্গোপসাগরে মাছ ধরার সময় বজ্রপাতে মো. জামাল মাঝি নামের (২২) এক জেলের মৃত্যু হয়েছে। গত বৃহস্পতিবার সন্ধ্যায় এ ঘটনা ঘটে। জামালের বাড়ি চরমোন্তাজ ইউনিয়নের নয়ারচর গ্রামে। ইউনিয়ন পরিষদের চেয়ারম্যান মো. নজরুল ইসলাম জানান, একই সময় বজ্রপাতে নয়ারচর গ্রামের কৃষক মো. জাফর হাওলাদারের স্ত্রী আকলিমা বেগম (২৮) আহত হন। তাঁর শরীরের অর্ধেকের বেশি ঝলসে গেছে। বরিশাল শের-ই-বাংলা মেডিকেল কলেজ হাসপাতালে তাঁকে পাঠানো হয়েছে। গলাচিপা (পটুয়াখালী) প্রতিনিধি|ইহাতে মন্তব্য প্রদান বন্ধ রয়েছে--
#####
#####--কৃষকের মৃত্যু--
--০১:০৩, সেপ্টেম্বর ২৮, ২০১৩--
--মেহেরপুরের গাংনী উপজেলার কাথুলী ইউনিয়নের খাসমহল গ্রামে গতকাল শুক্রবার বিকেলে বজ্রপাতে লাল মোহাম্মদ নামের এক কৃষকের মৃত্যু হয়েছে। একই সময় পৃথক বজ্রপাতের আহত হন ছয়জন। স্থানীয় ধলার মাঠে লাল মোহাম্মদ কৃষিকাজ করছিলেন। আহত ব্যক্তিরা হলেন গাংনী উপজেলার শাহারবাটি গ্রামের কুদ্দুস আলীর স্ত্রী শিল্পী খাতুন, আবুল হাসানের স্ত্রী মর্জিনা খাতুন, মাইলমারী ধলা গ্রামের হাফিজুল ইসলামের ছেলে হাসিদুল ইসলাম, কাছেদ আলীর স্ত্রী শারমিনা খাতুন, বাঁশবাড়িয়া কলোনিপাড়ার মজিদ বিশ্বাসের ছেলে নাজমুল হোসেন ও নওপাড়া গ্রামের সাবদেল হোসেনের ছেলে বাবলু হোসেন।  মেহেরপুর প্রতিনিধিইহাতে মন্তব্য প্রদান বন্ধ রয়েছে--
#####
#####--বজ্রপাতে দুজনের মৃত্যু শতাধিক ঘর বিধ্বস্ত--
--আপডেট: ০১:০৯, এপ্রিল ০২, ২০১৫--
--লক্ষ্মীপুরের রামগতিতে গতকাল বুধবার দুপুরে বজ্রপাতে দুজন আহত হয়েছেন। উপজেলার বাংলাবাজার রাস্তারমাথার অদূরে মেঘনা নদীতে এবং চর পোড়াগাছা ইউনিয়নের চরবেদমা এলাকায় এ ঘটনা ঘটে। নিহত দুই ব্যক্তি হলেন চরবেদমা এলাকার নুরুল হক (৪৫) এবং বাগেরহাটের কচুয়া উপজেলার মাদারতোলা গ্রামের ইমাম হোসেন (২৫)। রামগতির সেন্টারখাল ঘাটের মাছ ব্যবসায়ী (আড়তদার) মো. রফিক হাওলাদার জানান, তাঁর আড়তের জেলে ইমাম হোসেন, তোফাজ্জল হোসেন ও আলম হোসেন গতকাল দুপুরে মেঘনা নদীতে একটি ইঞ্জিনচালিত নৌকা নিয়ে মাছ ধরছিলেন। আকস্মিক বজ্রপাতে তাঁরা গুরুতর আহত হন। পরে তাঁদের রামগতি উপজেলা স্বাস্থ্য কমপ্লেক্সে নেওয়া হলে ইমাম হোসেনকে চিকিৎসক মৃত ঘোষণা করেন। রামগতি উপজেলা প্রকল্প বাস্তবায়ন কর্মকর্তা আমান উল্লাহ জানান, চর পোড়াগাছা ইউনিয়নের চরবেদমা এলাকার ব্যবসায়ী নুরুল হক ঝড়ের সময় মাঠ থেকে গরু আনতে গিয়ে বজ্রপাতের বিকট শব্দে জ্ঞান হারিয়ে ফেলেন। পরে তিনি ঘটনাস্থলেই মারা যান। রামগতি থানার ভারপ্রাপ্ত কর্মকর্তা (ওসি) আবুল কালাম আজাদ জানান, বজ্রপাতে একজন জেলে নিহত হয়েছেন। ঝড়ে আরও এক ব্যক্তি মারা যাওয়ার খবর তিনি শুনছেন। এদিকে কমলনগরে গতকাল দুপুরে ঝড়ের তাণ্ডবে ১২টি শিক্ষাপ্রতিষ্ঠানসহ শতাধিক ঘর বিধ্বস্ত হয়েছে। ঝোড়ো হাওয়ার কবলে পড়ে মেঘনা নদীতে মাছ ধরার একটি ট্রলার ডুবে গেছে। গাছপালা উপড়ে বিদ্যুতের সঞ্চালন লাইন ছিঁড়ে গেছে। পল্লী বিদ্যুতের কমলনগর উপকেন্দ্রের দায়িত্বপ্রাপ্ত কর্মকর্তা শরিয়ত উল্লাহ জানান, গাছ উপড়ে বিভিন্ন এলাকায় সঞ্চালন লাইন ছিঁড়ে যাওয়ায় পুরো উপজেলায় বিদ্যুৎ সরবরাহ বন্ধ রয়েছে। ঝড়ে ঘরচাপা পড়ে উপজেলার চরঠিকা এলাকায় দুই ব্যক্তি আহত হয়েছেন। তাঁদের মধ্যে আজগর হোসেনকে উপজেলা স্বাস্থ্য কমপ্লেক্সে ভর্তি করা হয়েছে। লুধুয়া মাছঘাটের ব্যবসায়ী মো. সোহেল জানান, মেঘনা নদীতে মাছ শিকারের সময় ঝড়ের কবলে পড়ে দুই জেলেসহ মোহাম্মদ মাঝির মাছ ধরার ট্রলার নদীতে ডুবে যায়। পরে তাঁরা সাঁতরিয়ে তীরে ওঠেন। চরকালকিনি ইউনিয়ন পরিষদের চেয়ারম্যান মো. ছায়েফ উল্লাহ জানান, তাঁর ইউনিয়নের তথ্যসেবা কেন্দ্র, ভূমি অফিস, দুইটি জামে মসজিদ, দুইটি শিক্ষাপ্রতিষ্ঠানসহ অর্ধশতাধিক ঘর বিধ্বস্ত হয়েছে। সাহেবেরহাট ইউনিয়ন পরিষদের চেয়ারম্যান মো. আবুল খায়ের জানান, তাঁর ইউনিয়নের মধ্য চরজগন্ধু সরকারি প্রাথমিক বিদ্যালয় ঝড়ে বিধ্বস্ত হয়েছে। এ ছাড়া ১০টি বসতঘর ক্ষতিগ্রস্ত হয়েছে। চরকাদিরা ইউনিয়ন পরিষদের চেয়ারম্যান আশ্রাফ উদ্দিন জানান, ঝড়ে তাঁর ইউনিয়নেও বেশ কিছু কাঁচা বসতঘর বিধ্বস্ত হয়েছে। উপজেলার পাটারিরহাট ইউনিয়ন পরিষদের সদস্য মো. শাহজাহান জানান, তাঁর এলাকায় ২০টি কাঁচাঘর বিধ্বস্ত হয়েছে। উপজেলা প্রকল্প বাস্তবায়ন কর্মকর্তা মনিরুল হক জানান, তিনি ক্ষতিগ্রস্ত এলাকা পরিদর্শন করছেন।ইহাতে মন্তব্য প্রদান বন্ধ রয়েছে--
#####
#####--পরীক্ষা শেষে ফেরার পথে বজ্রপাতে মৃত্যু--
--আপডেট: ০১:৩২, মে ০৮, ২০১৫--
--ব্রাহ্মণবাড়িয়ার কসবা উপজেলায় গতকাল বৃহস্পতিবার পরীক্ষা শেষে বাড়ি ফেরার পথে বজ্রপাতে পিংকি আক্তার (১৪) নামের এক স্কুলছাত্রীর মৃত্যু হয়েছে। পিংকি কসবা পশ্চিম ইউনিয়নের আকছিনা গ্রামের আবদুল আউয়াল মিয়ার মেয়ে এবং পৌর উচ্চবিদ্যালয়ের নবম শ্রেণির ছাত্রী ছিল। পিংকির পরিবার ও স্থানীয় সূত্রে জানা গেছে, বিদ্যালয়ে পরীক্ষা শেষে পিংকি গতকাল বেলা তিনটার দিকে বাড়ি ফিরছিল। হঠাৎ কালবৈশাখী শুরু হয়। একপর্যায়ে দৌড়ে পাশের একটি বাড়িতে যাওয়ার পথে বজ্রপাতে সে গুরুতর আহত হয়। খবর পেয়ে পিংকির বাড়ির লোকজন তাকে উদ্ধার করে বাড়িতে নিয়ে যায়। পরে কসবা উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করেন। খবর পেয়ে উপজেলা নির্বাহী কর্মকর্তা (ইউএনও) মুহাম্মদ আরিফুল ইসলাম ও স্থানীয় ইউনিয়ন পরিষদের (ইউপি) চেয়ারম্যান মো. জহিরুল হক খান ঘটনাস্থল পরিদর্শন করেন। থানার ওসি মো. গোলাম মোর্সেদ বলেন, হাসপাতাল থেকে পিংকির লাশ পরিবারের লোকজন বাড়িতে নিয়ে গেছে।’ ইউএনও জানান, জেলা পরিষদের ত্রাণ তহবিল থেকে পিংকির পরিবারকে ১০ হাজার টাকা অনুদান দেওয়া হয়েছে।ইহাতে মন্তব্য প্রদান বন্ধ রয়েছে--
#####
#####--দুই জেলায় বজ্রপাতে তিনজনের মৃত্যু--
--আপডেট: ০১:১৬, জুন ১২, ২০১৫--
--ব্রাহ্মণবাড়িয়ার সরাইল উপজেলায় গতকাল বৃহস্পতিবার বজ্রপাতে মো. সোলেমান মিয়া (৬০) নামের এক জেলে ও বালু মিয়া (৫৫) নামের এক কৃষকের মৃত্যু হয়েছে। একই দিন চাঁদপুরের ফরিদগঞ্জে হানিফ তালুকদার (৫০) নামের এক কৃষকের মৃত্যু হয়েছে। সরাইল থানা-পুলিশ সূত্রে জানা গেছে, করাতকান্দি গ্রামের জেলে সোলেমান গতকাল সকালে গুঁড়ি গুঁড়ি বৃষ্টিতে চুন্টা ইউনিয়নের হাওর এলাকায় মাছ ধরতে যান। বেলা ১১টার দিকে বজ্রপাতে তিনি ঘটনাস্থলেই মারা যান। নাসিরনগরের মনকুড়া গ্রামের কয়েকজন বাসিন্দা জানান, উপজেলার চাতলপাড় ইউনিয়নের মনকুড়া গ্রামের কৃষক বালু মিয়া ও তাঁর চাচা আশু মিয়া (৭০) গতকাল সকালে বাড়ির পাশে ফসলি জমি দেখতে যান। এ সময় বজ্রপাতে তাঁরা গুরুতর আহত হন। পরে পরিবারের লোকজন তাঁদের উদ্ধার করে জেলা সদর হাসপাতালে নিয়ে গেলে সেখানে বালু মারা যান। ফরিদগঞ্জ থানা-পুলিশ সূত্রে জানা গেছে, উপজেলার ধানুয়া এলাকায় গতকাল দুপুরে বজ্রপাতে কৃষক হানিফ তালুকদারের মৃত্যু হয়েছে। এ ছাড়া বজ্রপাতে পাঁচ শিক্ষার্থী গুরুতর আহত হয়।ইহাতে মন্তব্য প্রদান বন্ধ রয়েছে--
#####
#####--বজ্রপাতে শিশুর মৃত্যু--
--আপডেট: ০২:৪২, মে ৩১, ২০১৫--
--কিশোরগঞ্জের মিঠামইন উপজেলায় বজ্রপাতে খলিল মিয়া (৯) নামে এক শিশু মারা গেছে। গতকাল শনিবার বিকেল চারটার দিকে উপজেলার ঘাগড়া ইউনিয়নের বেরি হাওরে এ ঘটনা ঘটে। খলিল উপজেলার ঘাগড়া গ্রামের মুস্তু মিয়ার ছেলে। সে ঘাগড়া সরকারি প্রাথমিক বিদ্যালয়ের তৃতীয় শ্রেণির ছাত্র ছিল। পুলিশ জানায়, গতকাল বিকেলে খলিল ঘাগড়া বেরি হাওর থেকে গরু নিয়ে বাড়িতে ফেরার সময় হঠাৎ বজ্রপাতে মারা যায়। মিঠামইন থানার ভারপ্রাপ্ত কর্মকর্তা নাছির উদ্দিন ঘটনার সত্যতা নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে বিভিন্ন স্থানে ছয়জনের মৃত্যু--
--আপডেট: ০১:৫৫, মে ০৮, ২০১৩--
--বাগেরহাটে গত সোমবার রাতে বজ্রপাতে বাবা ও ছেলের মৃত্যু হয়েছে। এ ছাড়া মহেশখালী, মঠবাড়িয়া ও ইটনায় গত দুই দিনে মারা গেছেন চার কৃষক। আমাদের প্রতিনিধিদের পাঠানো খবর:বাগেরহাট: সোমবার রাত আটটার দিকে বৃষ্টির সঙ্গে বজ্রপাতে মোরেলগঞ্জ উপজেলার পুঁটিখালী ইউনিয়নের সোনাখালী গ্রামের ইলিয়াস শেখ (৩২) ও তাঁর ছেলে ইয়াছিন শেখ (৫) মারা যান। ইলিয়াস ছেলেকে কোলে নিয়ে ঘরে বসেছিলেন।মঠবাড়িয়া (পিরোজপুর): উপজেলার বেতমোর রাজপাড়া ইউনিয়নের পূর্ব রাজপাড়া গ্রামে সোমবার রাত নয়টার দিকে বজ্রপাতে কৃষক বেল্লাল হোসেনের (৪৫) মৃত্যু হয়েছে। এ সময় তিনি বাড়ির সামনে মাছ ধরছিলেন।তাড়াইল (কিশোরগঞ্জ): ইটনা উপজেলার রায়টুটি গ্রামের রিয়াজুল ইসলাম (২৬) গতকাল মঙ্গলবার সকালে বাড়ির অদূরে তলারহাওরে ধান কাটছিলেন। এ সময় বজ্রপাতে তাঁর মৃত্যু হয়।মহেশখালী (কক্সবাজার): সোমবার বিকেল ছয়টার দিকে বজ্রপাতে মোহামঞ্চদ ওচমান গণি ওরফে বাবুল (৩৫) ও আজিজুল হক (৩০) নামের দুই ব্যক্তির মৃত্যু হয়েছে। স্থানীয় ধলঘাটার ইউপির চেয়ারম্যান আহসান উল্লাহ জানান, সোমবার বিকেল ছয়টার দিকে উপজেলার মাতারবাড়ি ইউনিয়নে লবণ মাঠের কাজ সেরে আজিজ নিজ বাড়ি ধলঘাটা ইউনিয়নের সাপমারার ডেইল এলাকায় ফিরছিলেন। পথে মুহুরিঘোনা এলাকায় বজ্রপাতে ঘটনাস্থলেই তাঁর মৃত্যু হয়। একই সময়ে মোহামঞ্চদ ওচমান গণি মাটির কাজ শেষ করে সাপমারার ডেইল এলাকার নিজ বাড়িতে ফেরার পথে বেগুনবুনিয়া এলাকায় বজ্রপাতে মারা যান। চারটি গরুর মৃত্যুআমাদের আমতলী (বরগুনা) প্রতিনিধি জানান,উপজেলার নীলগঞ্জ ও ছোনাউটা গ্রামে সোমবার সন্ধ্যায় বজ্রপাতে চারটি গরু মারা গেছে। আমতলী সদর ইউনিয়নের চেয়ারম্যান মোতাহার মৃধা জানান, সোমবার বিকেল থেকে শুরু হওয়া ঝোড়ো বাতাস ও বজ্রসহ বৃষ্টিপাত চলাকালে সন্ধ্যায় মাঠে বাঁধা অবস্থায় নীলগঞ্জ গ্রামের হাফেজ ফকির শাহীন ফকির ও নিজাম ফকিরের তিনটি গরু বজ্রপাতে মারা যায়। একই সময়ে ছোনাউটা গ্রামের সোবহান হাওলাদারের একটি গাভিও বজ্রপাতে মারা গেছে।ইহাতে মন্তব্য প্রদান বন্ধ রয়েছে--
#####
#####--চার জেলায় বজ্রপাতে ১১ জনের মৃত্যু--
--আপডেট: ০২:১৩, মে ০৩, ২০১৫--
--বজ্রপাতে গতকাল শনিবার সুনামগঞ্জে পাঁচজন, জামালপুরের দেওয়ানগঞ্জে তিনজন, শেরপুরের নালিতাবাড়ীতে দুজন ও ময়মনসিংহের ফুলপুরে এক ব্যক্তি মারা গেছেন। প্রথম আলোর আঞ্চলিক কার্যালয় ও প্রতিনিধিদের পাঠানো খবর:সুনামগঞ্জ ও ধরমপাশা: সুনামগঞ্জে গতকাল বজ্রপাতে চার কৃষকসহ পাঁচজন মারা গেছেন। সকালে খেতে কাজ করার সময় বজ্রপাতে চার কৃষক মারা যান। একই সময় বাড়ির পাশে কাজ করার সময় মারা যান এক নারী। পুলিশ জানায়, গতকাল সকাল থেকে সুনামগঞ্জে বজ্রসহ বৃষ্টি হচ্ছিল। সকাল নয়টার দিকে খেতে কাজ করার সময় বজ্রপাতে মারা যান দিরাই উপজেলার ভাটিপাড়া ইউনিয়নের উর্দনপুর গ্রামের আবদুল কাদির (১৮), একই উপজেলার সরমঙ্গল ইউনিয়নের মাহতাবপুর গ্রামের হরিবক্ত দাস (৪৫), রাজানগর ইউনিয়নের রাজু (৩০), ধরমপাশা উপজেলার মধ্যনগর ইউনিয়নের শীবরামপুর গ্রামের আবদুল জলিল (৫০) ও তাহিরপুর উপজেলার কোনাছনা গ্রামের রাশেদা বেগম (৪০)। সুনামগঞ্জের পুলিশ সুপার মো. হারুন অর রশিদ বজ্রপাতে পাঁচজনের মৃত্যুর বিষয়টি নিশ্চিত করেছেন।জামালপুর: জামালপুরের দেওয়ানগঞ্জ উপজেলায় বজ্রপাতে মারা যাওয়া ব্যক্তিরা হলেন কৃষক ফুলু মিয়া (৫৫), রুবেল হোসেন (১৬) ও মাসুদ মিয়া (১৮)। স্থানীয় সূত্রে জানা যায়, গতকাল সকাল ১০টার দিকে মাঠে ধান কাটার সময় ঝড়বৃষ্টির মধ্যে হঠাৎ বজ্রপাতে উপজেলার চর হাতিভাঙ্গা গ্রামে রুবেল হোসেন, নলকারচর গ্রামে মাসুদ মিয়া ও রামপুর গ্রামে ফুলু মিয়া ঘটনাস্থলেই মারা যান। এ সময় বজ্রপাতে নিহত রুবেলের বাবা আবদুল মজিদ গুরুতর আহত হন। তাঁকে উপজেলা স্বাস্থ্য কমপ্লেক্সে ভর্তি করা হয়েছে। হাতিভাঙ্গা ইউপির চেয়ারম্যান আবু হানিফ বজ্রপাতে রুবেল হোসেনের মৃত্যুর ঘটনাটি নিশ্চিত করেছেন। এ ছাড়া দেওয়ানগঞ্জ থানার ভারপ্রাপ্ত কর্মকর্তা (ওসি) মো. আসলাম হোসেন বজ্রপাতে বাকি দুজনের মৃত্যুর খবর নিশ্চিত করেছেন।নালিতাবাড়ী (শেরপুর): শেরপুরের নালিতাবাড়ী উপজেলায় বজ্রপাতে মারা গেছেন গাগলাজানী গ্রামের হাবু মিয়ার স্ত্রী বিলকিস বেগম (২৮) ও সমশ্চুড়া গ্রামের নূর হোসেনের মেয়ে মরিয়ম খাতুন (১৩)। মরিয়ম সমশ্চুড়া উচ্চবিদ্যালয়ের সপ্তম শ্রেণির শিক্ষার্থী ছিল। পুলিশ ও এলাকাবাসী জানান, মরিয়ম সকালে বাড়ির উঠানে হাঁটাহাঁটির সময় বজ্রপাতে ঘটনাস্থলেই মারা যায়। অপরদিকে উপজেলার কলসপাড় ইউনিয়নের গাগলাজানী গ্রামের গৃহবধূ বিলকিস বেগম সকালে বাড়ির উঠানে কাজ করার সময় বজ্রপাতে তাঁর মৃত্যু হয়।ময়মনসিংহ অফিস: ময়মনসিংহের ফুলপুর উপজেলার রামভদ্রপুর ইউনিয়নের চর নিয়ামতপুর গ্রামে বজ্রপাতে শরাফত আলী (৫৪) নামের এক ব্যক্তির মৃত্যু হয়েছে। একই উপজেলার বিভিন্ন গ্রামে বজ্রপাতে আরও চারজন আহত হয়েছেন। পুলিশ ও স্থানীয় সূত্রে জানা যায়, চর নিয়ামতপুর গ্রামের শরাফত আলী গতকাল দুপুরে বাড়ির পাশের মাঠে কাজ করার সময় বজ্রপাতে ঘটনাস্থলেই তাঁর মৃত্যু হয়। একই সময় বজ্রপাতে আহত হন গোয়াডাঙ্গা গ্রামের শিরিন আক্তার (১৬), সাহাপুর গ্রামের আবদুল খালেক (২৩), রুবেল মিয়া (২০) ও ছনধারা গ্রামের ইসমত আরা (৪৫)। তাঁদের ফুলপুর উপজেলা স্বাস্থ্য কমপ্লেক্সে ভর্তি করা হয়েছে। ফুলপুর থানার ওসি মাজাহারুল ইসলাম হতাহতের ঘটনার সত্যতা নিশ্চিত করেছেন। ইহাতে মন্তব্য প্রদান বন্ধ রয়েছে--
#####
#####--ধরমপাশায় বজ্রপাতে তরুণের মৃত্যু--
--আপডেট: ১২:১৮, মার্চ ২৯, ২০১৫--
--সুনামগঞ্জের ধরমপাশা উপজেলায় আজ রোববার সকাল সাড়ে আটটার দিকে বজ্রপাতে আলী হোসেন (১৮) নামে এক তরুণের মৃত্যু হয়েছে। এ সময় তাঁর সঙ্গে থাকা বিদ্যুৎ সরকার (১৬) নামে আরেক কিশোর আহত হয়।নিহত আলী হোসেন উপজেলার বংশী কুন্ডা দক্ষিণ ইউনিয়নের দ‌ক্ষিণউড়া গ্রামের রমজান আলীর ছেলে।এলাকাবাসী ও পুলিশ সূত্রে জানা গেছে, আজ সকাল সাতটার দিকে ১০-১২টি গরুকে ঘাস খাওয়াতে পার্শ্ববর্তী বানিয়াউড়া হাওর এলাকায় নিয়ে যান আলী ও বিদ্যুৎ। সাড়ে আটটার দিকে হঠাৎ বজ্রপাতে ঘটনাস্থলেই মারা যান আলী। বিদ্যুৎ গুরুতর আহত হয়। এ ছাড়া তাঁদের সঙ্গে থাকা দুটি গরুও বজ্রপাতে মারা যায়। পরে বিদ্যুৎকে ঘটনাস্থল থেকে উদ্ধার করে পার্শ্ববর্তী কলমাকান্দা উপজেলা স্বাস্থ্য কমপ্লেক্সে ভর্তি করেন স্থানীয় লোকজন। আলীর লাশ তাঁদের বাড়িতে নিয়ে যাওয়া হয়েছে।মধ্যনগর থানার ভারপ্রাপ্ত কর্মকর্তা (ওসি) মো. হাসানুজ্জামান প্রথম আলোকে তথ্যের সত্যতা নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--যশোরে বজ্রপাতে দুজনের মৃত্যু--
--আপডেট: ০২:৪৭, অক্টোবর ০৩, ২০১৫--
--বৃষ্টির সময় গাছ কাটতে গিয়ে যশোরে বজ্রপাতে দুই শ্রমিক মারা গেছেন। গতকাল শুক্রবার দুপুরে যশোর সদর উপজেলার ডহেরপাড়া গ্রামে এ দুর্ঘটনা ঘটে। এ সময় মো. আশাদুল নামে অপর এক ব্যক্তি আহত হন। নিহত দুজন হলেন যশোর সদর উপজেলার ললিতাদাহ গ্রামের সমশের আলীর ছেলে আইয়ুব হোসেন (৪৫) ও হোসেন আলীর ছেলে রাশেদ আলী (৩০)। দুজনই দিনমজুর। আহত আশাদুল কাঠ ব্যবসায়ী। গুরুতর অবস্থায় তাঁকে যশোর জেনারেল হাসপাতালে ভর্তি করা হয়েছে।ইহাতে মন্তব্য প্রদান বন্ধ রয়েছে--
#####
#####--মাগুরায় বজ্রপাতে তিনজনের মৃত্যু--
--আপডেট: ০১:৫৭, মে ১৬, ২০১৫--
--মাগুরায় গতকাল শুক্রবার সন্ধ্যায় বজ্রপাতে তিনজনের মৃত্যু হয়েছে। নিহত ব্যক্তিরা হলেন মাগুরা সদর উপজেলার বেঙ্গাবেরইল গ্রামের ট্রিপলতলার মোহাজার মণ্ডলের ছেলে মলিন হোসেন (১৫) ও মাগুরার সীমান্তে ঝিনাইদহ জেলার হাটগোপালপুর পাইকপাড়ার আবদুল আওয়ালের ছেলে মো. ওবায়দুল্লাহ (৪০)। অন্যজনের (আনুমানিক ২৬) বাড়ি মাগুরার আন্দোলবাড়িয়া গ্রামে। তবে তাঁর নাম জানা যায়নি।ইহাতে মন্তব্য প্রদান বন্ধ রয়েছে--
#####
#####--কসবা ও নবীনগরে টর্নেডো, নিহত ২--
--আপডেট: ১৬:৫৯, মে ০৮, ২০১৩--
--ব্রাহ্মণবাড়িয়ার কসবা উপজেলার মূলগ্রাম ইউনিয়নের নেয়ামতপুর ও নবীনগর উপজেলার কাইতলা ইউনিয়নের কোনাউর গ্রামে আজ বুধবার বেলা ১১টার দিকে টর্নেডো আঘাত হানে। এ সময় বজ্রপাতে নবীনগরের দুই গ্রামে দুজনের মৃত্যু হয়। দুই উপজেলায় দুই শতাধিক ব্যক্তি আহত হয়েছেন। এ ছাড়া ছয় শতাধিক বাড়িঘর বিধ্বস্ত হয়েছে। নিহত দুজন হলেন বিদ্যাকুট গ্রামের বাছির মিয়া (৩৫) ও  মিরপুর গ্রামের সাফিয়া খাতুন (৫০)।উপজেলা প্রশাসন সূত্রে জানা যায়, নেয়ামতপুর গ্রামটি কসবা উপজেলা সদর থেকে ২৫ কিলোমিটার দূরে অবস্থিত। খবর পেয়ে উপজেলা নির্বাহী কর্মকর্তা (ইউএনও) জালাল সাইফুর রহমান, কসবা থানার ভারপ্রাপ্ত কর্মকর্তা (ওসি) মোহাম্মদ বদরুল আলম তালুকদারসহ প্রশাসনের লোকজন ঘটনাস্থলে ছুটে যান। আহত ব্যক্তিদের প্রাথমিক চিকিত্সার জন্য নেয়ামতপুর সরকারি প্রাথমিক বিদ্যালয়ে একটি অস্থায়ী চিকিত্সাকেন্দ্র খোলা হয়েছে। গুরুতর আহত ব্যক্তিদের ব্রাহ্মণবাড়িয়া জেলা সদর হাসপাতালে পাঠানো হয়েছে।ঘটনার সত্যতা নিশ্চিত করে ইউএনও জালাল সাইফুর রহমান প্রথম আলো ডটকমকে বলেন, ক্ষতিগ্রস্ত ব্যক্তিদের মাথাপিছু ২০ কেজি করে চাল দেওয়া হবে। আহত ব্যক্তিদের চিকিত্সার জন্য তিন হাজার টাকা করে অর্থসহায়তা দেওয়া হবে।কোনাউর গ্রামের বাসিন্দা নাজমুল হক জানান, ১০-১২ মিনিটের প্রচণ্ড ঝড় ও বৃষ্টিতে বাজারসহ পূর্বপাড়া পুরোপুরি বিধ্বস্ত হয়। এতে গাছপালা, ঘরবাড়ি ও ফসলের ব্যাপক ক্ষয়ক্ষতি হয়। আহত হয় ১৫ জন।মুঠোফোনে নবীনগরের ইউএনও নাজিম উদ্দিনের সঙ্গে যোগাযোগ করা হলে ঘটনাস্থল থেকে তিনি জানান, ক্ষয়ক্ষতির তালিকা প্রস্তুত করা হচ্ছে। পরে এ বিষয়ে বিস্তারিত জানাবেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে ২৮টি মহিষের মৃত্যু--
--০৩:০২, এপ্রিল ২৬, ২০১৫--
--পটুয়াখালীর গলাচিপা উপজেলার পানপট্টি ইউনিয়নের কাছে আগুনমুখা মোহনায় বজ্রপাতে ২৮টি মহিষের মৃত্যু হয়েছে। গতকাল শনিবার সকাল ছয়টার দিকে এ ঘটনা ঘটে। পানপট্টি ইউপির সাবেক সদস্য মো. ইলিয়াস জানান, সকালে পানপট্টি ও গলাচিপা ইউনিয়নের কয়েকজন কৃষকের প্রায় ৬০টি মহিষ ঘাস খাওয়ানোর জন্য পানপট্টি থেকে আগুনমুখা মোহনা পার করে ছোট কারফারমা চরে নেওয়া হচ্ছিল। এ সময় বজ্রপাতে নদীর মধ্যেই ২৮টি মহিষের মৃত্যু হয়। পরে এলাকার লোকজন ট্রলার নিয়ে মহিষের মৃতদেহগুলো নদী থেকে উদ্ধার করেন। এ ব্যাপারে গলাচিপার ইউএনও মো. মাহবুব আলম বলেন, একসঙ্গে ২৮টি মহিষের মৃত্যু একটি মর্মান্তিক ঘটনা। যতটুকু সম্ভব ক্ষতিগ্রস্তদের সহায়তা করার চেষ্টা করা হবে। গলাচিপা (পটুয়াখালী) প্রতিনিধি|ইহাতে মন্তব্য প্রদান বন্ধ রয়েছে--
#####
#####--বজ্রপাতে সাতটি ভেড়ার মৃত্যু--
--আপডেট: ০২:০০, এপ্রিল ০১, ২০১৫--
--মৌলভীবাজারের জুড়ী উপজেলার কাপনাপাহাড় চা-বাগান এলাকায় গতকাল মঙ্গলবার সকালে বজ্রপাতে সাতটি ভেড়া মারা গেছে। এলাকাবাসী সূত্রে জানা গেছে, বাগানের লাকড়িটিলা এলাকার বাসিন্দা শম্ভু রিকমনের পাঁচটি ও বাংলা এলাকার বাসিন্দা বীণা গোয়ালার দুটি ভেড়া পার্শ্ববর্তী কাশীনগর হাওরে ছিল। সকাল সাড়ে নয়টার দিকে বজ্রপাতে ঘটনাস্থলেই ভেড়াগুলো মারা যায়। ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০১:২৬, জুলাই ০৭, ২০১৫--
--নওগাঁর আত্রাইয়ে বজ্রপাতে আনোয়ার হোসেন (৪৫) নামে এক কৃষকের মৃত্যু হয়েছে। তিনি উপজেলার চক শিমলা গ্রামের গুল মোহাম্মদের ছেলে। আত্রাই থানার ভারপ্রাপ্ত কর্মকর্তা আবদুল লতিফ খান বলেন, সোমবার সকালে আনোয়ার হোসেন গরু নিয়ে হাল চাষ করার জন্য মাঠে যান। জমি চাষ করার সময় গুঁড়ি গুঁড়ি বৃষ্টির সঙ্গে প্রচণ্ড শব্দে বজ্রপাত ঘটে। এ সময় বজ্রপাতে ঘটনাস্থলেই আনোয়ার হোসেন মারা যান। বজ্রপাতে একটি গরুও মারা যায়। আদমদীঘি (বগুড়া) প্রতিনিধিইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০১:৩১, আগস্ট ৩১, ২০১৫--
--ঠাকুরগাঁওয়ে গতকাল রোববার বজ্রপাতে দুজন মারা গেছেন। এলাকাবাসী সূত্রে জানা গেছে, হরিপুর উপজেলার কান্ধাল গ্রামের রিয়াজুল গতকাল সকালে গরুর ঘাস কাটতে বাড়ি থেকে বেরিয়ে বজ্রপাতে গুরুতর আহত হন। প্রতিবেশী লোকজন আহত অবস্থায় তাঁকে হরিপুর উপজেলা স্বাস্থ্য কমপ্লেক্সে ভর্তি করেন। সেখান থেকে রিয়াজুলকে দিনাজপুর মেডিকেল কলেজ হাসপাতালে পাঠানো হলে রাস্তায় তিনি মারা যান। অন্যদিকে গতকাল সকাল ১০টার দিকে সদর উপজেলার সালন্দর ইউনিয়নের শাহাপাড়া গ্রামের আশরাফুল ধানখেতে মাছ ধরারত অবস্থায় বজ্রপাতে ঘটনাস্থলেই মারা যান। হরিপুর ইউনিয়ন পরিষদের চেয়ারম্যান মমিনুল ইসলাম ও ঠাকুরগাঁও সদর থানার ওসি এ কে এম মেহেদী হাসান বজ্রপাতে মৃত্যুর ঘটনা নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--তিন জেলের মৃত্যু--
--০১:১৮, জুন ১৩, ২০১৫--
--চাঁদপুরের মতলব উত্তর উপজেলায় বজ্রপাতে তিন জেলের মৃত্যু হয়েছে। গত বৃহস্পতিবার সন্ধ্যায় উপজেলার আমিরাবাদ এলাকায় এ ঘটনা ঘটে। নিহত জেলেদের পরিবার ও প্রত্যক্ষদর্শীরা জানান, সন্ধ্যা সাতটার দিকে ওই এলাকায় মেঘনা নদীতে একটি নৌকায় করে চারজন জেলে মাছ ধরছিলেন। হঠাৎ তাঁদের ওপর বজ্রপাতের ঘটনা ঘটে। এতে মতলব দক্ষিণ উপজেলার বাইশপুর গ্রামের যাদব চন্দ্র দাস (৫৫), চারটভাঙা গ্রামের সবুজ দাস (২২), মেহরন গ্রামের যতীন্দ্র দাস (৪৫) ও মানিক দাস (২৫) গুরুতর আহত হন। আশপাশের জেলেরা তাঁদের উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক যাদব, সবুজ ও যতীন্দ্রকে মৃত ঘোষণা করেন। মতলব দক্ষিণ (চাঁদপুর) প্রতিনিধি |ইহাতে মন্তব্য প্রদান বন্ধ রয়েছে--
#####
#####--দুই জেলায় বজ্রপাতে ৩ জনের মৃত্যু--
--আপডেট: ০১:৪৯, মে ১৬, ২০১৫--
--গাজীপুর ও নরসিংদীতে গতকাল শুক্রবার বজ্রপাতে তিনজনের মৃত্যু হয়েছে। গাজীপুরের শ্রীপুর উপজেলার কাওরাইদ ইউনিয়নের বেলদিয়া গ্রামে গতকাল বেলা দুইটার দিকে বজ্রপাতে মৃত ব্যক্তিরা হলেন গ্রামের কৃষক নছর উদ্দিন ওরফে নওশাদ (৬০) ও টাঙ্গাইলের মধুপুর উপজেলার নওরী এলাকার খেতমজুর ছফির উদ্দিন (৩৫)। উপজেলা স্বাস্থ্য কমপ্লেক্সের জরুরি বিভাগের চিকিৎসক শারমিন জানান, হাসপাতালে আনার আগেই নছর উদ্দিন ও ছফির উদ্দিন মারা যান। নরসিংদীর শিবপুর উপজেলার উত্তর সাধারচর এলাকায় গতকাল বিকেল চারটায় বজ্রপাতে স্থানীয় সেলু মিয়ার ছেলে বাদলের মৃত্যু হয়। স্থানীয় কয়েকজন জানান, বাদল মাঠে ধান কাটতে গেলে হঠাৎ ঝোড়ো বাতাস ও বজ্রপাত শুরু হয়। তাড়াতাড়ি বাড়ি ফেরার চেষ্টা করলেও পথেই বাদলের ওপর বাজ পড়ে। এতে ঘটনাস্থলেই তিনি মারা যান।ইহাতে মন্তব্য প্রদান বন্ধ রয়েছে--
#####
#####--জুড়ীতে বজ্রপাতে দুই চা-শ্রমিক নিহত--
--আপডেট: ১৯:৫৫, জুন ১০, ২০১৪--
--মৌলভীবাজারের জুড়ী উপজেলার কাপনাপাহাড় চা-বাগানে বজ্রপাতে দুই চা-শ্রমিক নিহত হয়েছেন। আজ মঙ্গলবার  বিকেলে এ দুর্ঘটনা ঘটে।নিহত শ্রমিকেরা হলেন বাগানের পাকাটিলা এলাকার বাসিন্দা কুশল পাসি (২৯) ও রতন রায় (১৮)।পুলিশ ও প্রত্যক্ষদর্শী সূত্রে জানা যায়, কুশল ও রতন বাগানের ডাক্তার বাংলোর কাছে জ্বালানি কাঠ সংগ্রহ করছিলেন। বেলা সাড়ে তিনটার দিকে মুষলধারে বৃষ্টি শুরু হয়। এ সময় বজ্রপাতে ঘটনাস্থলেই তাঁরা নিহত হন। খবর পেয়ে বিকেল পাঁচটার দিকে পুলিশ ঘটনাস্থলে গিয়ে লাশ উদ্ধার করে।ঘটনার সত্যতা নিশ্চিত করে জুড়ী থানার ভারপ্রাপ্ত কর্মকর্তা (ওসি) মাহবুবুর রহমান প্রথম আলোকে জানান, এ ব্যাপারে অপমৃত্যুর মামলা হবে।ইহাতে মন্তব্য প্রদান বন্ধ রয়েছে--
#####
#####--পাটগ্রামে বজ্রপাতে শিশুসহ ২১ জন আহত--
--আপডেট: ০২:০৬, আগস্ট ২৬, ২০১৫--
--লালমনিরহাটের পাটগ্রাম উপজেলায় গতকাল মঙ্গলবার দুপুরে পৌরসভাসহ বিভিন্ন ইউনিয়নে ভারী বৃষ্টিসহ বজ্রপাতে শিশুসহ ২১ জন আহত হয়েছে। এদের মধ্যে দুজনের অবস্থা আশঙ্কাজনক। পাটগ্রাম উপজেলা স্বাস্থ্য কমপ্লেক্স সূত্রে জানা গেছে, বজ্রপাতের ঘটনায় ২১ জনকে জরুরি বিভাগে চিকিৎসা দেওয়ার পর ১৯ জনকে হাসপাতালে ভর্তি করা হয়েছে। আহত ব্যক্তিদের মধ্যে দুজনের অবস্থা গুরুতর হওয়ায় উন্নত চিকিৎসার জন্য তাঁদের রংপুর মেডিকেল কলেজ হাসপাতালে পাঠানো হয়েছে। তাঁরা হলেন জগৎবেড় ইউনিয়নের জগৎবেড় গ্রামের আলম (৩৫) এবং জোংড়া ইউনিয়নের মমিনপুর গ্রামের এনামুল হক (৩৫)।ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০২:০৮, জুলাই ৩১, ২০১৫--
--পিরোজপুরের নেছারাবাদ উপজেলার উরিবুনিয়া গ্রামে গত বুধবার বজ্রপাতে সেলিনা বেগম (৩৫) নামের এক গৃহবধূ মারা গেছেন। সেলিনা বেগম উরিবুনিয়া গ্রামের চান মিয়ার স্ত্রী। হাসপাতাল ও পারিবারিক সূত্রে জানা গেছে, গত বুধবার বিকেলে ঘরের বারান্দায় বসে সেলিনা বেগম তাঁর ছেলে লিমনকে ভাত খাওয়াচ্ছিলেন। তখন বৃষ্টি হচ্ছিল। হঠাৎ বজ্রপাতে সেলিনা ও তাঁর ননদ লাইজু বেগম আহত হন। সন্ধ্যায় তাঁদের নেছারাবাদ উপজেলা স্বাস্থ্য কমপ্লেক্সে নেওয়ার পর কর্তব্যরত চিকিৎসক সেলিনাকে মৃত ঘোষণা করেন। ইহাতে মন্তব্য প্রদান বন্ধ রয়েছে--
#####
#####--বজ্রপাতে শিক্ষকসহ দুজনের মৃত্যু--
--আপডেট: ০১:২২, জুলাই ২৫, ২০১৫--
--চাঁপাইনবাবগঞ্জের গোমস্তাপুর উপজেলায় পৃথক দুটি বজ্রপাতের ঘটনায় শিক্ষকসহ দুই ব্যক্তি মারা গেছেন। গতকাল শুক্রবার পার্বতীপুর ইউনিয়নের আড্ডা গ্রামে এ ঘটনা ঘটে। নিহত ব্যক্তিরা হলেন ওই গ্রামের সোনাবর উচ্চবিদ্যালয়ের প্রধান শিক্ষক মোতাহার হোসেন (৪৫) ও রফিকুল ইসলামের স্ত্রী সোনা বেগম (৪০)। পার্বতীপুর ইউনিয়ন পরিষদের (ইউপি) চেয়ারম্যান মোয়াজ্জেম হোসেন জানান, গতকাল দুপুরে বৃষ্টির মধ্যে নিজের বাড়ির ছাদে কাজ করছিলেন মোতাহার হোসেন এবং বাড়ির উঠানে কাজ করছিলেন সোনা বেগম। এ সময় বজ্রপাত হলে দুজনই ঘটনাস্থলেই মারা যান। ইহাতে মন্তব্য প্রদান বন্ধ রয়েছে--
#####
#####--পঞ্চগড়ে বজ্রপাতে ছাত্রসহ নিহত ৪, আহত ১০--
--আপডেট: ০০:৩৪, জুন ০৬, ২০১৫--
--পঞ্চগড়ের তেঁতুলিয়া উপজেলায় গতকাল শুক্রবার বজ্রপাতে এক কলেজছাত্রসহ তিনজনের মৃত্যু হয়েছে। একই দিন সদর ও তেঁতুলিয়া উপজেলায় বজ্রপাতে ১০ জন আহত হয়েছেন। নিহত ব্যক্তিরা হলেন তেঁতুলিয়া উপজেলা শহরের কলেজপাড়ার দুলাল হাসেনের ছেলে ভজনপুর ডিগ্রি কলেজের এইচএসসি প্রথম বর্ষের ছাত্র বাবু হোসেন (২০), ভেলুপাড়া গ্রামের আজিজুল ইসলাম (৫০), তরিকুল ইসলাম ও শান্তিজোত এলাকার শাহিনুর ইসলাম (৩৫)। বজ্রপাতে আহত ১০ জন হলেন সদর উপজেলার প্রধানপাড়া গ্রামের রাজু (১৩), মাধইপাড়ার কমলা (৪০), বানিয়াপাড়ার সফিকুল ইসলাম (৩০), ডাঙ্গাপাড়ার শারমিন আকতার (৩০) ও তাঁর ছেলে সোহাগ (৯), জগদলের জাহিদুল ইসলাম (২৬), হাড়িভাসার হাকুন (৩০), মনোহরদীঘির মোস্তাফিজুর রহমান (৩৫), দলুয়ার তরিকুল ইসলাম (৩০) ও তেঁতুলিয়া উপজেলার ভজনপুর নীজবাড়ি গ্রামের আকবর আলী (২৫)। তাঁদের পঞ্চগড় সদর হাসপাতালে ভর্তি করা হয়েছে। আহত ব্যক্তিদের মধ্যে কয়েকজনের অবস্থা আশঙ্কাজনক। হাসপাতাল ও স্থানীয় সূত্রে জানা গেছে, গতকাল সন্ধ্যা ছয়টার দিকে বাবু বাড়ির পাশে ভজনপুর বেগম খালেদা জিয়া উচ্চবিদ্যালয়ের সামনে বন্ধুদের সঙ্গে আড্ডা দিতে যাচ্ছিলেন। পথে বজ্রপাত হলে ঘটনাস্থলেই তিনি মারা যান। একই সময় আজিজুল ইসলাম ভেলুপাড়া এলাকার পাথরকোয়ারিতে এবং শাহিনুর বাড়ির পাশে কাজ করার সময় বজ্রপাতে মারা যান। তেঁতুলিয়া থানার ভারপ্রাপ্ত কর্মকর্তা এ জেড এম আসাদুজ্জামান বজ্রপাতে তিনজনের মারা যাওয়ার সত্যতা নিশ্চিত করেছেন। পঞ্চগড় আধুনিক সদর হাসপাতালের জরুরি বিভাগের চিকিৎসক এস এম মাহবুব উল আলম বলেন, আহত ব্যক্তিদের চিকিৎসা চলছে।ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত--
--আপডেট: ০২:১৭, অক্টোবর ০৪, ২০১৫--
--মুন্সিগঞ্জের গজারিয়া উপজেলার বড় রায়পাড়া গ্রামের খালে মাছ ধরার সময় গতকাল দুপুরে বজ্রপাতে দুই জেলে নিহত এবং অপর দুজন আহত হয়েছেন। নিহত ব্যক্তিরা হলেন বড় রায়পাড়া গ্রামের আক্তার হোসেন (৩৫) ও জানে আলম (৪০)। ঝড়ের মধ্যে খালে দুটি নৌকায় চারজন জেলে মাছ ধরছিলেন। এ সময় বজ্রপাতে একটি নৌকার দুজন ঘটনাস্থলেই মারা যান। পাশের নৌকার দুই আরোহী কাউছার হোসেন (২৫) ও কবির হোসেন (৪০) গুরুতর আহত হন। ইহাতে মন্তব্য প্রদান বন্ধ রয়েছে--
#####
#####--পৃথক দুর্ঘটনায় পাঁচজন নিহত--
--আপডেট: ০১:১৭, মে ২৮, ২০১৫--
--চাঁপাইনবাবগঞ্জ, রাজশাহীর বাগমারা, বগুড়ার আদমদীঘি ও শেরপুর উপজেলায় পৃথক দুর্ঘটনায় এক নারীসহ পাঁচ ব্যক্তি প্রাণ হারিয়েছেন। এর মধ্যে বাগমারায় নিহত হয়েছেন দুজন। গতকাল বুধবার এসব দুর্ঘটনা ঘটে। আমাদের নিজস্ব প্রতিবেদক ও প্রতিনিধিদের পাঠানো খবর:চাঁপাইনবাবগঞ্জ: সদর উপজেলার বারঘোরিয়া এলাকায় গতকাল সকালে ট্রাকের ধাক্কায় আবদুল মান্নান (৪০) নামের এক ট্রলিচালক নিহত হয়েছেন। তিনি শিবগঞ্জ উপজেলার পার কৃষ্ণগোবিন্দপুর গ্রামের বাসিন্দা ছিলেন। সদর থানার উপপরিদর্শক (এসআই) শামীম আকতার জানান, চাঁপাইনবাবগঞ্জ-সোনামসজিদ স্থলবন্দর সড়ক দিয়ে শিবগঞ্জ যাওয়ার পথে খড়বোঝাই ট্রলিটিকে পেছন থেকে ধাক্কা দেয় একটি ট্রাক। এতে ছিটকে পড়ে ঘটনাস্থলেই নিহত হন আবদুল মান্নান। ট্রাকটি দ্রুত পালিয়ে যায়। এ ঘটনায় সদর থানায় একটি অস্বাভাবিক মৃত্যুর মামলা হয়েছে।বাগমারা: উপজেলায় ছাদ থেকে পড়ে আনোয়ার হোসেন (২৯) নামের একজন ও বিদ্যুৎস্পৃষ্ট হয়ে শহিদুল ইসলাম (৩৪) নামের আরেকজন প্রাণ হারিয়েছেন। বাসুপাড়া ইউনিয়নের দেউলা বাসস্ট্যান্ড-সংলগ্ন এলাকার বাসিন্দা ইয়াছিন আলীর বাড়ির পানির ট্যাংক পরিষ্কার করতে গিয়ে ছাদ থেকে পড়ে যান আনোয়ার। তিনি ইউনিয়নের দেউলা গ্রামের সফির উদ্দিনের ছেলে। প্রত্যক্ষদর্শী এক নারী বলেন, দুপুর সাড়ে ১২টার দিকে তিনতলা ওই বাড়ির ছাদ থেকে পিছলে নিচে পড়ে যান আনোয়ার। দ্রুত উপজেলা স্বাস্থ্য কমপ্লেক্সে নেওয়া হলে কর্তব্যরত চিকিৎসক তাঁকে মৃত ঘোষণা করেন।অপর দিকে, কালীগঞ্জ বাজার এলাকায় ঝড়ে পড়ে যাওয়া বৈদ্যুতিক কেব্‌ল টাঙানোর সময় বৈদ্যুতিক মিস্ত্রি শহিদুল বিদ্যুৎস্পৃষ্ট হয়ে মারা যান। তিনি ঝিকরা ইউনিয়নের তেগাছি সেনপাড়া গ্রামের বাসিন্দা ছিলেন। প্রত্যক্ষদর্শী ঝিকরা গ্রামের আবদুল মানিক বলেন, গতকাল দুপুরে শহিদুল যখন কাজ শুরু করেন, তখন বিদ্যুৎ ছিল না। তবে কিছুক্ষণের মধ্যে আকস্মিক বিদ্যুৎ চলে এলে বৈদ্যুতিক তারের সংস্পর্শে ঘটনাস্থলেই মারা যান তিনি।আদমদীঘি: বগুড়া রেলওয়ে জিআরপি থানার উপপরিদর্শক (এসআই) আবদুল বাকী বলেন, পুলিশ গতকাল দুপুরে আদমদীঘি রেলস্টেশনের পশ্চিম পাশের সেতুসংলগ্ন রেললাইন থেকে অজ্ঞাতপরিচয় এক ব্যক্তির (৫০) লাশ উদ্ধার করেছে। তাঁর পরনে ছিল লুঙ্গি ও শার্ট। সান্তাহার থেকে ছেড়ে আসা ঊর্ধ্বগামী সেভেন আপ ট্রেনটি গতকাল সকাল সাড়ে নয়টায় বোনারপাড়া অভিমুখে যাওয়ার সময় ট্রেনে কেটে ওই ব্যক্তি মারা যান বলে স্থানীয় ব্যক্তিরা জানিয়েছেন। নেশাগ্রস্ত অবস্থায় রেললাইন পার হতে গিয়ে তিনি ট্রেনে কাটা পড়েন বলে ধারণা করা হচ্ছে। লাশ উদ্ধার করে বগুড়ার শহীদ জিয়াউর রহমান মেডিকেল কলেজ হাসপাতালের মর্গে পাঠানো হয়েছে। এ ব্যাপারে বোনারপাড়া রেলওয়ে জিআরপির থানায় একটি মামলা হয়েছে।শেরপুর: গতকাল সকাল সাতটার দিকে শেরপুরের বেলঘরিয়া গ্রামের গৃহবধূ সালমা আক্তার (২২) বজ্রপাতে মারা গেছেন। তাঁর স্বামী সিরাজুল ইসলাম বলেন, সকালে সালমা উঠানে কাজ করার সময় বৃষ্টি শুরু হয়। ঘরে আসার আগেই আকস্মিক বজ্রপাতে সালমার শরীরের বেশির ভাগ অংশ ঝলসে যায়। দ্রুত উদ্ধার করে উপজেলা স্বাস্থ্য কমপ্লেক্সে নেওয়ার পথে তিনি মারা যান। শেরপুর থানার উপপরিদর্শক (এসআই) ফিরোজ কবির ঘটনার সত্যতা নিশ্চিত করেছেন। এ ঘটনায় নিহত গৃহবধূর মা মাশেদা খাতুন থানায় একটি অস্বাভাবিক মৃত্যুর মামলা করেছেন। ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত--
--০২:৩৯, সেপ্টেম্বর ১৮, ২০১৩--
--সিরাজগঞ্জের উল্লাপাড়ায় মাছ ধরতে গিয়ে আজিজুল ইসলাম (৪২) নামের এক ব্যক্তি বজ্রপাতে নিহত হয়েছেন। এ সময় দুজন আহত হন। গতকাল মঙ্গলবার দুপুরে এ ঘটনা ঘটে। আহত দুজন হলেন শামীম হোসেন ও আবু তালেব। পুলিশ ও এলাকাবাসী জানান, দুপুরে তাঁরা খালে নৌকা নিয়ে মাছ ধরছিলেন। এ সময় বৃষ্টির মধ্যে বজ্রপাত হলে তাঁরা আহত হন। পরে উল্লাপাড়া উপজেলা স্বাস্থ্য কমপ্লেক্সে নেওয়ার পথে আজিজুল মারা যান।  নিজস্ব প্রতিবেদক, সিরাজগঞ্জইহাতে মন্তব্য প্রদান বন্ধ রয়েছে--
#####
#####--মাদারীপুর ও ফরিদপুরে বজ্রপাতে ৩ জনের মৃত্যু--
--আপডেট: ০১:০৭, মে ২৯, ২০১৪--
--মাদারীপুর সদর ও ফরিদপুরের নগরকান্দা উপজেলায় গতকাল বুধবার সকালে বজ্রপাতে তিন ব্যক্তির মৃত্যু হয়েছে৷ তাঁদের মধ্যে দুজন কৃষক৷ বৃষ্টিপাতের সময় বাড়ির বাইরে থাকায় আকস্মিক বজ্রপাতে ঘটনাস্থলেই তিন ব্যক্তি মারা যান৷ মাদারীপুর সদর উপজেলার কুনিয়া ইউনিয়নের দিয়াপাড়া গ্রামের পল্লিচিকিৎসক কাজী আবদুল কুদ্দুস বলেন, গ্রামের ট্রাক্টরচালক আবদুল হাই চৌকিদার (৬০) ও কৃষক লিটন ব্যাপারী (৪২) গতকাল সকালে পাশের বলষার চকের জমিতে কাজ করছিলেন৷ এ সময় বৃষ্টিপাত শুরু হলে তাঁরা মাঠে সেচযন্ত্রের ঘরে আশ্রয় নেন৷ বজ্রপাতে ওই ঘরে থাকা দুজনই ঘটনাস্থলে মারা যান৷ অপর দিকে ফরিদপুরে নগরকান্দা উপজেলার তালমা ইউনিয়নের মিয়ার গ্রামে গতকাল সকালে বজ্রপাতে গিয়াস মোল্লা (২৪) নামের এক তরুণ নিহত হয়েছেন৷ গিয়াস মোল্লা ওই গ্রামের মোজা মোল্লার ছেলে৷ নিহত তরুণের দুলাভাই হাবিব মাতুব্বর বলেন, বৃষ্টির সময় গিয়াস ঘর থেকে বেরিয়ে একটু দূরের শৌচাগারে যাওয়ার সময় বজ্রপাতে ঘটনাস্থলেই মারা যান৷ স্থানীয় ইউপি চেয়ারম্যান ফিরোজ খান ঘটনার সত্যতা নিশ্চিত করেছেন৷ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০২:০৫, মে ০৬, ২০১৪--
--মাদারীপুরের রাজৈর উপজেলার শ্রীকৃষ্ণদী গ্রামে গতকাল সোমবার দুপুরে বজ্রপাতে এসকান খালাসী (৫০) নামের এক কৃষক মারা গেছেন। তিনি শ্রীকৃষ্ণদী গ্রামের মালেক খালাসীর ছেলে। স্থানীয় সূত্রে জানা যায়, দুপুরে গুঁড়ি গুঁড়ি বৃষ্টির সঙ্গে প্রচণ্ড বজ্রপাত হতে থাকে। এসকান খালাসী বাড়ির পাশে পাটখেত নিড়ানোর সময় বজ্রপাতে ঘটনাস্থলেই মারা যান। কালকিনি (মাদারীপুর) প্রতিনিধিইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০১:৫১, জুন ০২, ২০১৫--
--লালমনিরহাটের পাটগ্রাম পৌরসভার দুবেরহাট ডাঙ্গাপাড়া গ্রামে গতকাল সোমবার বজ্রপাতে মোকলেছার রহমান (২৭) নামের এক শ্রমিক মারা গেছেন। তাঁর বাড়ি পাটগ্রাম পৌরসভার ১ নম্বর ওয়ার্ডের দুবেরহাট ডাঙ্গাপাড়া গ্রামে। এলাকাবাসী জানান, গতকাল সকাল সাড়ে আটটায় বাড়ির সামনের খেত থেকে গরু নিয়ে আসার পথেই বজ্রপাতে তিনি আহত হন। বাড়ির আশপাশের লোকজন তাঁকে উদ্ধার করে চিকিৎসার জন্য পাটগ্রাম উপজেলা স্বাস্থ্য কমপ্লেক্সে নেওয়ার পথেই মারা যান। পাটগ্রাম পৌরসভার ১ নম্বর ওয়ার্ড কাউন্সিলর রফিকুল ইসলাম বজ্রপাতে মোকলেছার নিহতের সত্যতা নিশ্চিত করেছেন। পাটগ্রাম (লালমনিরহাট) প্রতিনিধিইহাতে মন্তব্য প্রদান বন্ধ রয়েছে--
#####
#####--কিশোরের মৃত্যু--
--০১:২৯, এপ্রিল ১০, ২০১৪--
--মৌলভীবাজারের রাজনগর উপজেলার পাঁচগাঁও ইউনিয়নে বজ্রপাতে রাসেদ মিয়া (১৩) নামে এক কিশোর মারা গেছে। গতকাল বুধবার সকাল সাড়ে নয়টার দিকে এ ঘটনাটি ঘটে। সে উপজেলার পাঁচগাঁও ইউনিয়নের শারমপুর গ্রামের সৈয়দ আলীর ছেলে। স্থানীয় সূত্রে জানা গেছে, ঘটনার সময় রাসেদ মিয়া কাওয়াদীঘি হাওর থেকে ঘাস নিয়ে বাড়ি ফিরছিল। বাড়ির পাশে আসার পর বৃষ্টি শুরু হয়। এ সময় হঠাৎ বিকট শব্দে বজ্রপাত হলে সে পার্শ্ববর্তী ধানখেতে লুটিয়ে পড়ে। সেখানে কয়েকটি শিশু খেলা করছিল। রাসেদকে পড়ে থাকতে দেখে তারা বাড়িতে খবর দেয়। পরে স্বজনেরা  উদ্ধার করে রাজনগর উপজেলা স্বাস্থ্য কমপ্লেক্সে নিয়ে গেলে চিকিৎসক তাকে মৃত ঘোষণা করেন। l মৌলভীবাজার প্রতিনিধি।ইহাতে মন্তব্য প্রদান বন্ধ রয়েছে--
#####
#####--দিনাজপুরে বজ্রপাতে স্কুলছাত্রসহ নিহত ২ আহত ১০--
--আপডেট: ০১:১৯, আগস্ট ১৭, ২০১৫--
--দিনাজপুরের বোচাগঞ্জ উপজেলায় বজ্রপাতে এক শিক্ষার্থীসহ দুজন নিহত হয়েছে। আহত হয়েছে আরেক শিক্ষার্থীসহ ১০ জন। গতকাল রোববার ওই ঘটনা ঘটে। আহতদের বোচাগঞ্জ উপজেলা হাসপাতালে ভর্তি করা হয়েছে। বোচাগঞ্জ থানার ভারপ্রাপ্ত কর্মকর্তা (ওসি) হাবিবুল আলম প্রধান খবরের সত্যতা নিশ্চিত করেছেন। নিহত দুজন হলেন উপজেলার মুশিদহাট ইউনিয়নের জালগাঁও গ্রামের শ্যামল চন্দ্র রায় (৩৫) এবং আটগাঁও ইউনিয়নের দেউর উচ্চবিদ্যালয়ের ষষ্ঠ শ্রেণির ছাত্র বাপ্পী ইসলাম (১২)। ঘটনার সময় শ্যামল বিলে মাছ ধরছিলেন আর বাপ্পী বিদ্যালয়ের মাঠে ফুটবল খেলছিল বলে জানা গেছে। প্রত্যক্ষদর্শীরা জানান, দেউর সরকারি প্রাথমিক বিদ্যালয় ও উচ্চবিদ্যালয় একই জায়গায় অবস্থিত। দুপুরে টিফিনের সময় শিক্ষার্থীরা মাঠে খেলাধুলা করছিল। এ সময় হঠাৎ আবহাওয়া খারাপ হয়ে যায়। আকস্মিক বজ্রপাতে মাঠে ফুটবল খেলতে থাকা বাপ্পী ঘটনাস্থলেই প্রাণ হারায়। একই সঙ্গে একজন চানাচুর বিক্রেতাসহ আহত হয় আরও নয় শিক্ষার্থী। দেউর সরকারি উচ্চবিদ্যালয়ের প্রধান শিক্ষক এনামুল ইসলাম বলেন, আকাশে মেঘ হতেই হঠাৎ বজ্রপাতে ওই শিক্ষার্থীর মৃত্যু হয়। সেই সঙ্গে আরও ১০ জন আহত হওয়ায় আতঙ্কে বিদ্যালয় বন্ধ ঘোষণা করা হয়। এদিকে ওসি হাবিবুল আলম বলেন, উপজেলার মুশিদহাট ইউনিয়নের জালগাঁও গ্রামের শ্যামল চন্দ্র দুপুরে মাছ ধরছিলেন। এ সময় বজ্রপাতে তিনি ঘটনাস্থলেই নিহত হন। এদিকে ঘটনার পরপর আহতদের বোচাগঞ্জ উপজেলা স্বাস্থ্য কমপ্লেক্সে ভর্তি করা হয়। আহতরা সবাই শঙ্কামুক্ত বলে হাসপাতালের চিকিৎসক সরল চন্দ্র রায় জানিয়েছেন বলে পুলিশ কর্মকর্তা জানান।ইহাতে মন্তব্য প্রদান বন্ধ রয়েছে--
#####
#####--দুজনের মৃত্যু--
--আপডেট: ০৩:৩৩, জুন ০৭, ২০১৩--
--ময়মনসিংহের ফুলপুর উপজেলায় গতকাল বৃহস্পতিবার দুপুরে বজ্রপাতে দুজনের মৃত্যু হয়েছে। তাঁরা হলেন উপজেলার পারুলীতলা গ্রামের আবদুল জব্বার (৬৫) ও পুরাপুটিয়া গ্রামের আলী আকবরের অষ্টম শ্রেণী পড়ুয়া ছেলে জহিরুল ইসলাম (১৪)। জব্বারের ছেলে আবদুল মালেক জানান, বওলা গ্রামের ইটভাটা থেকে স্থানীয় বাজারে যাওয়ার সময় তাঁর বাবা মারা যান। অপরদিকে জহিরুলের চাচা মোতালেব মিয়া বলেন, মাঠে খেলা করার সময় জহিরুল বজ্রপাতে আহত হন। পরে ফুলপুর স্বাস্থ্য কমপ্লেক্সে নেওয়া হলে কর্তব্যরত চিকিৎসক তাঁকে মৃত ঘোষণা করেন।  ফুলপুর (ময়মনসিংহ) প্রতিনিধি।ইহাতে মন্তব্য প্রদান বন্ধ রয়েছে--
#####
#####--বজ্রপাতে পাঁচজনের মৃত্যু--
--আপডেট: ০২:৩২, এপ্রিল ২১, ২০১৫--
--নেত্রকোনার কেন্দুয়ায় বজ্রপাতে শিক্ষার্থীসহ তিনজন নিহত হয়েছে। গতকাল সোমবার পৃথক এ ঘটনাগুলো ঘটেছে উপজেলার পাইকুড়া, মাস্কা ও গন্ডা ইউনিয়নে। কিশোরগঞ্জের ইটনায় বজ্রপাতে দুই কৃষকের মৃত্যু হয়েছে। ঢাকার বাইরে আমাদের নিজস্ব প্রতিবেদক ও প্রতিনিধিদের পাঠানো খবর: কেন্দুয়া (নেত্রকোনা): এলাকাবাসী, পরিবার ও হাসপাতাল সূত্র জানায়, গতকাল বিকেলে পাইকুড়া ইউনিয়নের সুন্দ্রাকান্দা গ্রামের আলিম উদ্দিনের ছেলে ও স্থানীয় মজলিশপুর উচ্চবিদ্যালয়ের নবম শ্রেণির ছাত্র আরিফুল হক (১৪) স্কুল থেকে বাড়ি ফেরার পথে বাড়ির পাশেই বজ্রপাতের শিকার হয়। মুমূর্ষু অবস্থায় পার্শ্ববর্তী তাড়াইল উপজেলা স্বাস্থ্য কমপ্লেক্সে নেওয়ার পথে সে মারা যায়। এ ছাড়া উপজেলার মাস্কা ইউনিয়নের রায়পুর গ্রামের ছোয়াদ মিয়ার ছেলে আতিকুল ইসলাম (২৫) হাওরে ধান কাটতে গিয়ে বজ্রপাতের শিকার হন। পরে কেন্দুয়া উপজেলা স্বাস্থ্য কমপ্লেক্সে নেওয়ার পর কর্তব্যরত চিকিৎসক তাঁকে মৃত ঘোষণা করেন। এর আগে দুপুরে উপজেলার গন্ডা ইউনিয়নের গৈচাশিয়া গ্রামের নুরুল ইসলামের ছেলে রাসেল মিয়া (১২) বাড়ির পাশে ধান কাটার সময় বজ্রপাতে ঘটনাস্থলেই মারা যায়। ভৈরব ও নিকলী (কিশোরগঞ্জ): কিশোরগঞ্জের ইটনায় বজ্রপাতে রতন মিয়া (৬৫) ও সাদির মিয়া (৪০) নামের দুই কৃষক মারা গেছেন। গতকাল সোমবার সন্ধ্যায় উপজেলার বাদলা ইউনিয়নের তানেরস্বর হাওরে তাঁরা বজ্রপাতের শিকার হন। পুলিশ জানায়, রতন ও সাদির মিয়ার বাড়ি তানেরস্বর গ্রামে। তাঁরা ধান নিয়ে নৌকায় করে বাড়ি ফিরছিলেন। বজ্রপাতে ঘটনাস্থলে তাঁদের মৃত্যু হয়।ইহাতে মন্তব্য প্রদান বন্ধ রয়েছে--
#####
#####--কোটালীপাড়ায় চতুর্থ শ্রেনীর ছাত্রী ধর্ষনের শিকার--
--আপডেট: ২২:১৪, সেপ্টেম্বর ১৮, ২০১৩--
--গোপালগঞ্জের কোটালীপাড়া উপজেলার একটি গ্রামে গতকাল মঙ্গলবার সন্ধ্যায় এক শিশু ধর্ষণের শিকার হয়েছে। সে কোটালীপাড়ার একটি সরকারি প্রাথমিক বিদ্যালয়ের চতুর্থ শ্রেণীর ছাত্রী। আশঙ্কাজনক অবস্থায় তাকে প্রথমে কোটালীপাড়া স্বাস্থ্য কমপ্লেক্সে ও পরে অবস্থার অবনতি হলে রাতেই গোপালগঞ্জ সদর হাসপাতালে ভর্তি করা হয়।গোপালগঞ্জ সদর হাসপাতালের স্ত্রীরোগ বিশেষজ্ঞ রিনা রানী সাহা বলেন, শিশুটির ওপর পাশবিক নির্যাতন চালানোর ফলে ব্যাপক রক্তক্ষরণ হয়েছে। তার ক্ষতস্থানে ১৬টি সেলাই দিতে হয়েছে।কোটালীপাড়া থানার ভারপ্রাপ্ত কর্মকর্তা (ওসি) আবদুল লতিফ বলেন, এ ঘটনার ব্যাপারে আজ বুধবার বিকেল পর্যন্ত কোনো অভিযোগ পাওয়া যায়নি। তবে প্রাথমিক তদন্তে ঘটনার সত্যতা পাওয়া গেছে। অভিযোগ দিলে মামলা দায়ের করে ব্যবস্থা নেওয়া হবে। তবে ধর্ষক পলাতক রয়েছে।ওই শিক্ষার্থীর আত্মীয়স্বজন জানান, শিশুটি গতকাল বিকেলে বিদ্যালয় ছুটির পর বাড়ি ফেরে। এরপর তার সহপাঠী ও বাড়ির পাশের ছোট ছেলেমেয়েদের সঙ্গে খেলাধুলা করছিল। সন্ধ্যার আগ মুহূর্তে হঠাত্ বজ্রসহ বৃষ্টি শুরু হলে তারা যার যার বাড়ির দিকে দৌড়ে যাওয়ার সময় সে সবার পেছনে পড়ে। এ সময় আমতলী গ্রামের এক তরুণ পেছন দিক থেকে ধরে তাকে একটি ঘরে নিয়ে মুখে কাপড় বেঁধে ধর্ষণ করে। এতে তার মারাত্মক রক্তক্ষরণ হয়। সে কোনোমতে বাড়িতে গিয়ে ঘটনাটি তার মাকে জানায়। পরিবারের লোকজন তাত্ক্ষণিকভাবে তাকে কোটালীপাড়া স্বাস্থ্য কমপ্লেক্সে নিয়ে যান। কিন্তু অবস্থার অবনতি ঘটায় রাতেই উন্নত চিকিত্সার জন্য সেখান থেকে গোপালগঞ্জ সদর হাসপাতালে নিয়ে ভর্তি করেন।ওই শিশুর নানা, দাদি ও চাচি অভিযোগ করেন, ওই তরুণ আগেও এলাকায় এ ধরনের বেশ কিছু ঘটনা ঘটিয়েছে। ওই সব ঘটনার কোনো বিচার না হওয়ায় এবারও এ ঘটনা ঘটানোর সাহস পেয়েছে।ইহাতে মন্তব্য প্রদান বন্ধ রয়েছে--
#####
#####--দিনাজপুরে সাপের কামড়ে ২ জনের মৃত্যু--
--আপডেট: ১০:৪০, জুলাই ০৮, ২০১৫--
--দিনাজপুর সদর ও বীরগঞ্জ উপজেলায় সাপের কামড়ে এক কিশোর ও এক নারী মারা গেছে বলে খবর পাওয়া গেছে। এদিকে নীলফামারীর সৈয়দপুরে বজ্রপাতে এক গৃহবধূর মৃত্যু ঘটেছে। দিনাজপুর কোতোয়ালি থানা সূত্রে জানা গেছে, শহরের হঠাৎপাড়া মহল্লার গফুর আলীর ছেলে সোহাগ (১৭) নিজ বাড়িতে ঘুমিয়ে থাকা অবস্থায় বিষধর সাপ কামড়ালে জেগে ওঠে। পরিবারের সদস্যরা দ্রুত তাকে দিনাজপুর জেনারেল হাসপাতালে নিয়ে গেলেও বিষ ধমনীতে ছড়িয়ে যাওয়ায় পথেই সে মারা যায়। অন্যদিকে বীরগঞ্জ উপজেলার জগদল গ্রামের আবদুল লতিফের স্ত্রী আনোয়ারা বেগম (৪০) গত সোমবার রাতে প্রাকৃতিক কাজ সারতে বাড়ির বাইরে বের হলে সাপে কামড় দেয়। তাঁর চিৎকারে পরিবারের লোকজন ছুটে এসে বীরগঞ্জ উপজেলা স্বাস্থ্য কমপ্লেক্স হাসপাতালে নিলে কর্তব্যরত চিকিৎসক তাঁকে মৃত ঘোষণা করেন। নীলফামারীরর সৈয়দপুরে গতকাল মঙ্গলবার সকাল ১০টায় বজ্রপাতে নুরুন্নাহার বেগম (৩৮) নামের এক গৃহবধূ মারা গেছেন। উপজেলার খাতামধুপুর ইউনিয়নের খালিশা ধুলিয়া গ্রামে এ ঘটনা ঘটে। প্রায় চার বছর আগে তাঁর স্বামী আবদুর রাজ্জাক মারা যান। নুরুন্নাহার অনেক কষ্টে ছয় ছেলেমেয়েকে মানুষ করছিলেন। গতকাল সকালে তিনি গরুর ঘাস কাটতে বাড়ির পাশের মাঠে গেলে বৃষ্টিপাত শুরু হয়। এ সময় বজ্রাঘাতে ঘটনাস্থলেই ছয় সন্তানের মা নুরুন্নাহার মারা যান।ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০০:৩৯, মে ০৯, ২০১৫--
--মাঠে ধান কাটতে গিয়ে গতকাল শুক্রবার ভোরে বজ্রপাতে জাহিরুল ইসলাম (২৫) নামের এক শ্রমিকের মৃত্যু হয়েছে। নওগাঁর মহাদেবপুর উপজেলার চেরাগপুর ইউনিয়নের কুরমইল গ্রামের মাঠে ঘটনাটি ঘটেছে। গ্রামবাসী সূত্র জানায়, চাঁপাইনবাবগঞ্জের শিবগঞ্জ উপজেলার পিটালিতলা গ্রামের ১৬ জন শ্রমিক কয়েক দিন ধরে মহাদেবপুরের কুরমইল গ্রামের কৃষক জাবেদ খাঁর বাড়িতে এসে ধান কাটার কাজ করছিলেন। গতকাল ভোর সাড়ে পাঁচটার দিকে শ্রমিকেরা মাঠে ধান কাটতে গেলে বজ্রপাতে ঘটনাস্থলেই জাহিরুল ইসলামের মৃত্যু হয়। তিনি চাঁপাইনবাবগঞ্জের পিটালিতলা গ্রামের মৃত জালাল উদ্দীনের ছেলে। আদমদীঘি (বগুড়া) প্রতিনিধি|ইহাতে মন্তব্য প্রদান বন্ধ রয়েছে--
#####
#####--বজ্রপাতে তিনজনের মৃত্যু--
--আপডেট: ০০:৫৭, মে ১৬, ২০১৫--
--নেত্রকোনার আটপাড়া উপজেলার রূপচন্দ্রপুর গ্রামে গতকাল শুক্রবার দুপুরে বজ্রপাতে ইঞ্জিল মিয়া (৪০) নামের এক কৃষকের মৃত্যু হয়েছে। এদিকে কেন্দুয়ার কাওড়া গ্রামের হাফেজ মো. হাবিবুর রহমানের ছেলে সপ্তম শ্রেণির শিক্ষার্থী মো. শহীদুল্লাহ্ সকােল বাড়ির সামনে বজ্রপাতে মারা যান এ ছাড়া মৌলভীবাজারের শ্রীমঙ্গলে গতকাল বেলা তিনটার দিকে বজ্রপাতে সফর মিয়া (৮) নামের এক শিশুর মৃত্যু হয়েছে।ইহাতে মন্তব্য প্রদান বন্ধ রয়েছে--
#####
#####--গাছচাপায় ও বজ্রপাতে তিনজনের মৃত্যু--
--আপডেট: ০১:৩৪, জুন ১২, ২০১৪--
--চাঁপাইনবাবগঞ্জের শিবগঞ্জ ও গোমস্তাপুর উপজেলায় গতকাল বুধবার সকালে ঝড়ে দুই শতাধিক ঘরবাড়ি ক্ষতিগ্রস্ত হয়েছে। উপড়ে পড়েছে বিপুল পরিমাণ আমগাছ। এ সময় গাছ চাপা পড়ে ও বজ্রপাতে তিনজনের মৃত্যু হয়েছে। আহত হয়েছেন আরও ১০ জন। শিবগঞ্জের ভারপ্রাপ্ত ইউএনও আসাদ উদ্দীন জানান, সকাল সাড়ে সাতটার দিকে মাত্র আধা ঘণ্টার ঝড়ে শিবগঞ্জ উপজেলার বিনোদপুর, খাসেরহাট, ছাত্রজিতপুরসহ কয়েকটি এলাকায় ২৯০টি ঘরবাড়ি ক্ষতিগ্রস্ত হয়েছে। এর মধ্যে কিছু বাড়ির টিনের চাল উড়ে গেছে। আবার কিছু কাঁচা বাড়ি বিধ্বস্ত হয়েছে। বিনোদপুরে গাছ চাপা পড়ে মারা গেছে কাউসার আলী (১২) নামের এক কিশোর। আহত হয়েছেন আরও তিনজন। একই উপজেলায় বজ্রপাতে মারা গেছেন দুজন। এঁদের একজনের পরিচয় মেলেনি৷ অন্যজন হলো চককীর্তি গ্রামের নিয়তি রানী (১৭)। গোমস্তাপুর উপজেলা নির্বাহী কর্মকর্তা আখতার মামুন জানান, ১৫ থেকে ২০ মিনিটের ঝড়ে উপজেলার চৌডলা ইউনিয়নের দক্ষিণ ইসলামপুর, দিয়ারাপাড়া, সাহেবগ্রাম ও সন্তোষপুর গ্রামের কমপক্ষে ৩০টি বাড়ি ক্ষতিগ্রস্ত হয়। সন্তোষপুর নিম্নমাধ্যমিক বিদ্যালয়ের টিনের চালা উড়ে গেছে। ঝড়ে বিভিন্ন এলাকায় সাতজন আহত হয়েছেন। এঁদের মধ্যে চৌডলা ইউনিয়নের দক্ষিণ ইসলামপুর গ্রামের এলাম বিশ্বাসের স্ত্রী নাজিরা (৩৫), জেলেপাড়ার চন্দন শাহর স্ত্রী নবিতা রানী ও বালুঠুঙ্গি গ্রামের সাকিরুলের ওপর আমগাছ ভেঙে পড়ে৷ তাঁদের রাজশাহী মেডিকেল কলেজ হাসপাতালে পাঠানো হয়েছে। চাঁপাইনবাবগঞ্জ জেলা প্রশাসক সরদার সরাফত আলী গতকাল বিকেলে জানান, ক্ষতিগ্রস্ত এলাকায় ত্রাণ তৎপরতা শুরু করেছে জেলা প্রশাসন। এরই মধ্যে শিবগঞ্জ উপজেলায় পাঁচ মেট্রিক টন চাল ও ২০ হাজার টাকা এবং গোমস্তাপুর উপজেলার জন্য দুই মেট্রিক টন চাল বরাদ্দ দেওয়া হয়েছে। প্রয়োজনে এসব এলাকায় আরও ত্রাণ দেওয়া হবে। বজ্রপাতে কৃষকের মৃত্যু: নাটোর প্রতিনিধি জানান, সকালে জেলার সিংড়া উপজেলার সুকাশ ইউনিয়নের বিয়াস গ্রামে বজ্রপাতে কৃষক শফিকুল ইসলাম (৩৮) মারা গেছেন। সলঙ্গায় স্কুলছাত্রের মৃত্যু: নিজস্ব প্রতিবেদক, সিরাজগঞ্জ জানান, সকালে আটটার দিকে সলঙ্গা থানাধীন এরানদহ গ্রামের লাভলু মণ্ডলের ছেলে নাজমুল হাসান (১৩) পরীক্ষা দেওয়ার জন্য স্কুলে যাচ্ছিল৷ পথে সে বজ্রপাতে গুরুতর আহত হয়। তাকে উদ্ধার করে হাসপাতালে নেওয়া হয়৷ এখানে চিকিৎসকেরা নাজমুলকে মৃত ঘোষণা করেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে গৃহবধূর মৃত্যু--
--০০:০১, জুলাই ২৮, ২০১৪--
--দিনাজপুরের বিরল উপজেলার মহেশপুর গ্রামে গতকাল রোববার বজ্রপাতে মনোয়ারা বেগম (৫০) নামের এক গৃহবধূর মৃত্যু হয়েছে। মনোয়ারার স্বামী মঈনউদ্দিন আহমেদ জানান, গতকাল মনোয়ারা বাড়ির উঠানে কাজ করছিলেন। তখন আকাশ কালো মেঘে ভরে যায়। বৃষ্টি শুরু হওয়ার আগে বেলা ১১টার দিকে বাড়ির উঠানে বজ্রপাত হয়। এতে মনোয়ারা ঘটনাস্থলেই মারা যান। দিনাজপুর অফিসইহাতে মন্তব্য প্রদান বন্ধ রয়েছে--
#####
#####--বজ্রপাতে দুজনের মৃত্যু--
--আপডেট: ০১:৪৩, এপ্রিল ০৩, ২০১৫--
--ফরিদপুরের নগরকান্দা উপজেলার কাইচাইল ইউনিয়নে গত বুধবার বজ্রপাতে এক কৃষকের মৃত্যু হয়েছে। একই দিন রাজবাড়ীর গোয়ালন্দ উপজেলার দেবগ্রাম ইউনিয়নে বৃষ্টির সময় বজ্রপাতে এক তরুণ মারা গেছেন। নগরকান্দার দক্ষিণকান্দির গ্রামে মৃত ব্যক্তির নাম ফিরোজ মিয়া (৪২)। তিনি ওই গ্রামের হাশেম খানের ছেলে। স্থানীয় কয়েকজন জানান, ফিরোজ মিয়া বাড়ির বারান্দায় ছিলেন। বজ্রপাতে বারান্দায়ই তাঁর মৃত্যু হয়। দেবগ্রাম গ্রামে বজ্রপাতে মারা যাওয়া জাকির হোসেন (১৮) হবি শেখের ছেলে। ইউনিয়ন পরিষদের (ইউপি) চেয়ারম্যান আতর আলী সরদার জানান, বুধবার সকালে বৃষ্টির সময় জাকির হোসেন বাড়ির উঠানে দাঁড়িয়ে কাজ করছিলেন। এ সময় বজ্রপাত হলে তিনি গুরুতর আহত হন। স্থানীয় লোকজন তাঁকে উদ্ধার করে উপজেলা স্বাস্থ্য কমপ্লেক্সে নিয়ে যান। সেখানে কর্তব্যরত চিকিৎসক তাঁকে মৃত ঘোষণা করেন। একই সময় ইউনিয়নের তেনাপচা গ্রামে কৃষক মোন্নাফ শেখের বাড়ির উঠানে বজ্রপাত হলে লাখ টাকা মূল্যের দুটি গাভি ও একটি ছাগল মারা যায়।ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত ১৯--
--আপডেট: ০২:৪৪, মে ১০, ২০১৩--
--কুমিল্লার বিভিন্ন উপজেলায় গতকাল বৃহস্পতিবার বজ্রপাতে ছয়জন নিহত হয়েছেন। কিশোরগঞ্জের অষ্টগ্রামে বজ্রপাতে মারা গেছেন তিনজন কৃষিশ্রমিক। ব্রাহ্মণবাড়িয়ার নাসিরনগর উপজেলায় নিহত হয়েছেন আরও তিনজন। এ ছাড়া গতকাল দেশের বিভিন্ন স্থানে বজ্রপাতে মারা গেছেন আরও সাতজন।ঢাকার বাইরে প্রথম আলোর নিজস্ব প্রতিবেদক ও প্রতিনিধিদের পাঠানো খবর:কুমিল্লা: বিকেলে মুরাদনগরের সুবিলারচর গ্রামে আবুল কালাম (২৮), তাঁর ভাই মামুন (২৫) ও গিয়াস উদ্দিন (৩০) জমিতে ধান কাটতে যান। ওই সময় বজ্রপাতে আবুল কালাম নিহত হন। দুপুরে বুড়িচংয়ের বাকশিমুল মধ্যপাড়ায় বজ্রপাতে আশিক (২২) নামের এক ব্যক্তি নিহত হন। চান্দিনার ফাঐ গ্রামে দুপুরে বজ্রপাতে সহিদুল ইসলাম নামের এক ব্যক্তি নিহত হন। তিতাসে সকালে বজ্রপাতে চররাজাপুর গ্রামের আক্তার হোসেনের স্ত্রী সেলিনা (৩৫) ও ভিটিকান্দি ইউনিয়নের সাদ্দাম (১৮) নিহত হন। লাকসামে বজ্রপাতে সোহাগ (১৭) নামের এক কিশোর নিহত হয়েছে। তার বাড়ি মজুন্দা গ্রামে।ভৈরব: অষ্টগ্রামে সকালে বজ্রপাতে তিনজন কৃষিশ্রমিক নিহত হয়েছেন। নিহত ব্যক্তিরা হলেন কুড়িগ্রামের রৌমারী উপজেলার বোয়ালী গ্রামের সবুর (৩২) ও মির্জাপাড়া গ্রামের আকাব্বর (৩৫) এবং অষ্টগ্রামের সাভিয়ানগর গ্রামের আল আমিন (২০)। এছাড়া বাজিতপুরে বজ্রপাতে দুলাল নামের এক কৃষিশ্রমিক নিহত হয়েছেন।ব্রাহ্মণবাড়িয়া: নাসিরনগরের খাগালিয়া গ্রামে বেলা ১১টার দিকে বজ্রপাতে ওই গ্রামের কৃষক শান্তাজ মিয়া (৪০) ও তাঁর স্ত্রী নাজমা (৩৩) এবং একই গ্রামের কিশোর আলম (১৪) নিহত হন।নিকলী: নিকলীর বরুলিয়ার হাওরে দুপুরে বজ্রপাতে কাউসার (১৮) নামের এইচএসসির এক পরীক্ষার্থী নিহত হয়েছেন। তাঁর বাড়ি নিকলী সদর ইউনিনের কুর্শা পূর্বপাড়া গ্রামে। একই সময়ে ঘোড়াদিঘা গ্রামের রবিউল্লা (৩৫) বজ্রপাতে মারা যান।পূর্বধলা: পূর্বধলায় সকালে বজ্রপাতে ফুল বানু (৪০) নামের এক নারী নিহত হয়েছেন। তিনি উপজেলার বুধি গ্রামের আবু সিদ্দিকের স্ত্রী।নান্দাইল: সকালে বজ্রপাতে কাজল নামের এক যুবক নিহত হয়েছেন। তাঁর বাড়ি ধনারামা গ্রামে।কেন্দুয়া: কেন্দুয়ার কুমুরউড়া গ্রামে সকালে বজ্রপাতে সেলিম (২৫) নামের এক যুবক নিহত হয়েছেন। এ সময় একই বাড়ির আঙ্গুরা বেগম (৪৫) নামের এক নারী আহত হন।দিরাই: দিরাইয়ের বরইতিয়র গ্রামের উত্তরে দুপুরে বজ্রপাতে সাগর মিয়া (১৩) নামের সপ্তম শ্রেণীর এক ছাত্র নিহত হয়েছে।ইহাতে মন্তব্য প্রদান বন্ধ রয়েছে--
#####
#####--বজ্রপাতে ছাত্র নিহত--
--আপডেট: ০১:১৯, আগস্ট ১৪, ২০১৪--
--মেহেরপুরের গাংনী উপজেলার ষোলটাকা ইউনিয়নের পুঞ্জনগর গ্রামে গতকাল বুধবার বিকেলে বজ্রপাতে এক কলেজছাত্র নিহত ও ধানখোলা ইউনিয়নের চিৎলা গ্রামে শিশুসহ সাতজন আহত হয়েছেন। আহত ব্যক্তিরা বিভিন্ন ক্লিনিক ও হাসপাতালে চিকিৎসা নিয়েছেন। নিহত শামসুজ্জামান (১৮) গাংনী ডিগ্রি কলেজে দ্বাদশ শ্রেণিতে পড়ত। তার চাচা তাহের আলী বলেন, শামসুজ্জামান বিকেল ছয়টার দিকে বাড়ির আঙিনায় দাঁড়িয়ে নিজেদের পাওয়ার ট্রিলার মেরামতের কাজ করছিল। ওই সময় বজ্রপাতের আঘাতে ঘটনাস্থলেই তার মৃত্যু হয়। একই সময়ে বজ্রপাতে চিৎলা গ্রামে দুই শিশুসহ সাতজন আহত হন। ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০৫:৫০, জুন ২৯, ২০১৫--
--মাঠে ধান রোপণের সময় বজ্রপাতে এক কৃষক নিহত ও অপর একজন আহত হয়েছেন। গতকাল রোববার সকাল সাড়ে ১০টার দিকে সাতক্ষীরার কলারোয়া উপজেলার উত্তর কাদপুর গ্রামে এ ঘটনা ঘটে। নিহত কৃষকের নাম রমজান আলী সরদার (২০)। তিনি উপজেলার চন্দনপুর ইউনিয়নের কাদপুর গ্রামের মিতা সরদারের ছেলে। আহত ব্যক্তি হলেন একই গ্রামের মো. মিজান সরদার (৫৫)। মিজান সরদার জানান, তিনি ও রমজান ঘটনার সময় উত্তর কাদপুর মাঠে ধানের চারা রোপণের কাজ করছিলেন। এ সময় হঠাৎ বজ্রপাতে রমজান ঘটনাস্থলেই প্রাণ হারান। মিজান সরদার গুরুতর আহত হন। স্থানীয় লোকজন তাঁকে উদ্ধার করে ক্লিনিকে ভর্তি করান। নিজস্ব প্রতিবেদক, সাতক্ষীরা|ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০৩:০৮, সেপ্টেম্বর ১৮, ২০১৩--
--সাতক্ষীরার তালা উপজেলার মশাডাঙ্গায় গতকাল মঙ্গলবার ভোরে বজ্রপাতে গোপাল মণ্ডল (৩৫) নামের এক ব্যক্তির মৃত্যু হয়েছে। তিনি তালা উপজেলার মশাডাঙ্গা গ্রামের হুদু মণ্ডলের ছেলে। কাপাসডাঙ্গা চিংড়িঘেরে পাহারা দেওয়ার সময় বজ্রপাতে ঘটনাস্থলে তাঁর মৃত্যু হয়। গোপালগঞ্জের টুঙ্গিপাড়া উপজেলার খারফার বিলে শামুক উঠাতে গিয়ে গত সোমবার সন্ধ্যায় বজ্রপাতে মারা যান আজিজ শেখ (১৮) ও রাজীব শেখ (১৬)। নিজস্ব প্রতিবেদক, সাতক্ষীরা ও গোপালগঞ্জ প্রতিনিধিইহাতে মন্তব্য প্রদান বন্ধ রয়েছে--
#####
#####--বজ্রপাতে দুই শিশুর মৃত্যু--
--আপডেট: ০১:৫৩, সেপ্টেম্বর ০২, ২০১৩--
--বজ্রপাতে দুই শিশুর মৃত্যু নালিতাবাড়ী (শেরপুর) প্রতিনিধি শেরপুরের নালিতাবাড়ী উপজেলায় গত শনিবার ফুটবল খেলতে গিয়ে বজ্রপাতে দুই শিশুর মৃত্যু হয়েছে। ওই শিশু দুটি উপজেলার যোগানিয়া ইউনিয়নের ভাটিগাঙ্গপাড় গ্রামের সেকান্দর আলীর ছেলে মোশারফ হোসেন (১০) এবং রজব আলীর ছেলে মো. রাব্বি (৯)। মোশারফ ও রাব্বি সম্পর্কে চাচাতো ভাই। মৃত দুই শিশুর পরিবার জানায়, শনিবার বিকেলে বৃষ্টির সময় মোশারফ ও রাব্বি ভাটিগাঙ্গপাড় বেসরকারি প্রাথমিক বিদ্যালয়ের মাঠে ফুটবল খেলছিল। এ সময় বজ্রপাতে ঘটনাস্থলেই তারা মারা যায়। মোশারফ ওই বেসরকারি প্রাথমিক বিদ্যালয়ের তৃতীয় ও রাব্বি দ্বিতীয় শ্রেণীর ছাত্র ছিল। বজ্রপাতে দুই শিশুর মৃত্যুর সত্যতা নিশ্চিত করেছেন যোগানিয়া ইউনিয়ন পরিষদের (ইউপি) চেয়ারম্যান মো. আনসার আলী।ইহাতে মন্তব্য প্রদান বন্ধ রয়েছে--
#####

#####--বজ্রপাতে মৃত্যু--
--আপডেট: ০০:৫৩, জুন ২৬, ২০১৫--
--সুনামগঞ্জের তাহিরপুর উপজেলায় বজ্রপাতে তিনজন কয়লা শ্রমিক মারা গেছেন। গতকাল বৃহস্পতিবার সন্ধ্যা পৌনে ছয়টায় উপজেলার উত্তর বড়দল ইউনিয়নের যাদুকাটা নদীতে এ ঘটনা ঘটে। ইউপি চেয়ারম্যান জামাল উদ্দিন জানান, ওই শ্রমিকেরা নদীতে কয়লা তোলার কাজ করছিলেন। বজ্রপাতে তারা ঘটনাস্থলেই মারা যান। নিহত শ্রমিকেরা হলেন পুরানঘাট গ্রামের আবদুর রাজ্জাক, মানিগাঁও গ্রামের জামাল উদ্দিন ও কোপানাপাড়া গ্রামের আল আমিন। তাহিরপুর থানার ওসি মোহাম্মদ শহিদুল্লাহ জানান, বজ্রপাতে হতাহতরা পাহাড়ি ঢলের সঙ্গে নেমে আসা কয়লা কুড়িয়েই জীবিকা নির্বাহ করতেন। ইহাতে মন্তব্য প্রদান বন্ধ রয়েছে--
#####
#####--বজ্রপাতে দম্পতির মৃত্যু--
--আপডেট: ০০:৩২, মার্চ ২৮, ২০১৫--
--ঠাকুরগাঁওয়ের রানীশংকৈল উপজেলার ভান্ডারা গ্রামে গতকাল শুক্রবার ভোরে বজ্রপাতে এক দম্পতির মৃত্যু হয়েছে। নিহত ব্যক্তিরা হলেন হানিফ (৫৫) ও তাঁর স্ত্রী চানবানু (৪২)। উপজেলার হোসেনগাঁও ইউনিয়ন পরিষদের (ইউপি) চেয়ারম্যান মাহবুব আলম জানান, ভান্ডারা গ্রামের হানিফ বাজার থেকে ধান কিনে এনে চাল করে বাজারে বিক্রি করতেন। শুক্রবার ভোররাতে হঠাৎ ঝোড়ো হাওয়ার সঙ্গে বৃষ্টিপাত ও প্রচণ্ড বজ্রপাত শুরু হয়। ভোর চারটার দিকে তিনি স্ত্রীকে নিয়ে উঠানে হাঁড়িতে থাকা সেদ্ধ ধান ঘরের বারান্দায় তুলছিলেন। এ সময় বজ্রপাত হলে ঘটনাস্থলেই তাঁরা প্রাণ হারান। ইহাতে মন্তব্য প্রদান বন্ধ রয়েছে--
#####
#####--চাঁপাইনবাবগঞ্জে নৌকা ডুবে দুজনের মৃত্যু--
--আপডেট: ০১:৪৯, এপ্রিল ০১, ২০১৫--
--চাঁপাইনবাবগঞ্জের শিবগঞ্জ উপজেলার পাকা এলাকায় পদ্মা নদীতে নৌকা ডুবে নিখোঁজ থাকা চারজনের মধ্যে দুই শিশুর লাশ গতকাল মঙ্গলবার উদ্ধার করা হয়েছে। গত সোমবার বিকেলে ঝড়ের কবলে পড়ে যাত্রীবোঝাই নৌকাটি ডুবে যায়। শিবগঞ্জ থানার ভারপ্রাপ্ত কর্মকর্তা (ওসি) জানান, উপজেলার রানীনগর গ্রামের আরশাদ আলীর মেয়ে সুমি আক্তার (১৭) এবং দাইশাপাড়া গ্রামের আজিরুল হকের মেয়ে আজরিন খাতুনের (১১) লাশ উদ্ধার করা হয়েছে। এ ছাড়া ঠুটাপাড়ার রিসাদ আলী (৮) নামের আরেক শিশু ও দোভাগী ফিল্ডেরহাট এলাকার জোনাব আলী (৫৫) নামের এক ব্যক্তি এখনো নিখোঁজ আছেন। পাকা ইউনিয়ন পরিষদের (ইউপি) চেয়ারম্যান আবদুল মালেক বলেন, সোমবার বিকেলে ২০ থেকে ২২ জন যাত্রী, গমের বস্তা, কয়েকটি গরু নিয়ে শ্যালো ইঞ্জিনচালিত নৌকাটি ঘাইপাড়া থেকে মনোহরপুর যাচ্ছিল। পথে ঝড়ে পড়ে নৌকাটি ডুবে গেলে মাঝিসহ ১৮ যাত্রী কোনোমতে সাঁতরে তীরে উঠলেও তিন শিশুসহ চারজন নিখোঁজ হন। এদের মধ্যে গতকাল সকালে সুমি ও আজরিনের লাশ ভেসে উঠলে স্থানী লোকজন উদ্ধার করে। ঘটনার পর দুর্যোগপূর্ণ আবহাওয়া ও দুর্গম পথের কারণে উদ্ধার অভিযানে যেতে পারেনি ফায়ার সার্ভিস। গতকাল সকাল থেকে চাঁপাইনবাবগঞ্জ ও রাজশাহীর ১০ সদস্যের একটি ডুবরী দল উদ্ধারকাজ শুরু করে। প্রায় তিন ঘণ্টা চেষ্টার পর ডুবে যাওয়া নৌকাটি শনাক্ত করা সম্ভব হয় বলে জানান চাঁপাইনবাবগঞ্জ ফায়ার সার্ভিস ও ডিফেন্স স্টেশনের উপসহকারী পরিচালক অহিদুল ইসলাম। তবে সেখানে কোনো লাশ পাওয়া যায়নি বলে তিনি জানান। জেলা প্রশাসক মোহাম্মদ জাহাঙ্গীর কবীর বলেন, নৌকাডুবির ঘটনায় নিহত দুইজন ও একই দিন বজ্রপাতে নিহত আরও চারজনের পরিবারকে ২০ হাজার টাকা করে সহায়তা দেওয়া হবে। গত সোমবার বিকেলে ঝড় ও বৃষ্টির সঙ্গে বজ্রপাত হলে চাঁপাইনবাবগঞ্জ সদর ও শিবগঞ্জ উপজেলায় মা ও মেয়েসহ চারজনের মৃত্যু হয়। আহত হন আরও দুজন।ইহাতে মন্তব্য প্রদান বন্ধ রয়েছে--
#####
#####--চাঁপাইনবাবগঞ্জে বজ্রপাতে তিনজনের মৃত্যু--
--আপডেট: ২২:১৬, মার্চ ৩০, ২০১৫--
--চাঁপাইনবাবগঞ্জে বজ্রপাতে মা মেয়েসহ তিনজনের মৃত্যু হয়েছে। আহত হয়েছেন দুজন। নিহত ব্যক্তিরা হলেন সদর উপজেলার নারায়ণপুর ইউনিয়ন পরিষদের সোনারদিচরের ফুলেরা বেগম (৩৫) ও মেয়ে ববিতা খাতুন (৯) এবং শিবগঞ্জ উপজেলার দহলাবাড়ি সাইদুর রহমান (২৫)। আজ সোমবার সন্ধ্যা সাড়ে ছয়টার দিকে বজ্রপাতের ঘটনাটি ঘটে।আহত হয়েছেন সোনারদিচরের শরীফুন্নেসা (৪০) ও সদর উপজেলার কালিনগরের ছমিরা বেগম (৩৫)। আহত ব্যক্তিদের রাজশাহী মেডিকেল কলেজ হাসপাতালে পাঠানো হয়েছে। মা মেয়ের মৃত্যুর বিষয়টি নারায়ণপুর ইউপি চেয়ারম্যান আলমগীর কবির ও সাইদুর রহমানের মৃত্যুর বিষয়টি চাঁপাইনবাবগঞ্জ সদর হাসপাতালের আবাসিক চিকিৎসা কর্মকর্তা শফিকুল ইসলাম নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে চাচি ভাতিজির মৃত্যু--
--০১:৫০, জুন ১৮, ২০১৫--
--শেরপুরের নকলা উপজেলায় গতকাল বুধবার বজ্রপাতে চাচি-ভাতিজির মৃত্যু হয়েছে। তাঁরা হলেন উপজেলার পাঠাকাটা ইউনিয়নের নামাকৈয়াকুড়ি গ্রামের মফিদুল ইসলামের স্ত্রী দেলোয়ারা বেগম (৩৮) ও মফিদুলের ভাই আবুল কালামের মেয়ে বিলকিস আক্তার (১১)। এলাকার কয়েকজন বাসিন্দা ও পুলিশ সূত্রে জানা গেছে, গতকাল বেলা তিনটার দিকে মুষলধারে বৃষ্টি শুরু হয়। এ সময় চাচি দেলোয়ারা ও তাঁর ভাতিজি বিলকিস পাশের পাঠাকাটা গ্রামের একটি মাঠে গরু আনতে যান। এ সময় আকস্মিক বজ্রপাতে ঘটনাস্থলেই তাঁদের মৃত্যু হয়। এ ঘটনায় এলাকায় শোকের ছায়া নেমে এসেছে। গতকাল সন্ধ্যা ছয়টার দিকে নকলা থানার ভারপ্রাপ্ত কর্মকর্তা (ওসি) মো. গোলাম হায়দার বজ্রপাতে ওই দুজনের মৃত্যুর বিষয়টি নিশ্চিত করেছেন। শেরপুর প্রতিনিধি|ইহাতে মন্তব্য প্রদান বন্ধ রয়েছে--
#####
#####--তালায় বজ্রপাতে দুই যুবক নিহত--
--আপডেট: ১৭:৩৫, আগস্ট ২৬, ২০১৩--
--সাতক্ষীরার তালা উপজেলার দধিশরা বিলে আজ সোমবার দুপুরে বজ্রপাতে দুই যুবক নিহত হয়েছেন। তাঁরা হলেন সাতক্ষীরার তালা উপজেলার ভায়ড়া গ্রামের সিদ্দিকুর রহমান (৩০) ও শাহাবুদ্দিন মহলদার (২৫)।প্রত্যক্ষদর্শী ও নিহত যুবকদের স্বজনেরা জানান, সিদ্দিকুর ও শাহাবুদ্দিন মাছ ধরতে আজ সকালে বাড়ির পাশে দধিশরা বিলে যান। বেলা একটার দিকে বৃষ্টির সঙ্গে হঠাত্ বজ্রপাতে এ দুজনের মৃত্যু হয়।তালা থানার ভারপ্রাপ্ত কর্মকর্তা (ওসি) মো. ইনামুল হক বজ্রপাতে দুজনের মৃত্যুর ঘটনার বিষয়টি নিশ্চিত করেছেন। এ ঘটনায় তালা থানায় একটি অপমৃত্যু মামলা হয়েছে।ইহাতে মন্তব্য প্রদান বন্ধ রয়েছে--
#####
#####--গাজীপুরে বজ্রপাতে দুজন নিহত--
--০১:৪৯, জুন ১৬, ২০১৫--
--গাজীপুরে বজ্রপাতে দুজন নিহত ও দুজন আহত হয়েছেন। গতকাল সোমবার দুপুর ১২টার দিকে সিটি করপোরেশনের নাওজোর এলাকায় এ ঘটনা ঘটে। নিহত ব্যক্তি হলেন নাওজোর এলাকার জুয়েল (২৮) ও ওবায়দুল (২৮)। আহত ব্যক্তিরা হলেন একই এলাকার আমান উদ্দিন (২০) ও মো. জনি (২৮)। স্থানীয় বাসিন্দা জালাল উদ্দিন বলেন, নাওজোর মাহবুব ফিলিং স্টেশনের উত্তর পাশে বালুর মাঠে ফুটবল খেলতে যাওয়ার পথে বজ্রপাতে ওই চারজন আহত হন। পরে এলাকাবাসী তাঁদের উদ্ধার করে গাজীপুরে শহীদ তাজউদ্দীন আহমদ মেডিকেল কলেজ হাসপাতালে ভর্তি করেন। কর্তব্যরত চিকিৎসক জুয়েল ও ওবায়দুলকে মৃত ঘোষণা করেন। গাজীপুর প্রতিনিধিইহাতে মন্তব্য প্রদান বন্ধ রয়েছে--
#####
#####--শেরপুরে বজ্রপাতে নিহত ২--
--আপডেট: ২১:৪৪, জুন ১৭, ২০১৫--
--শেরপুরের নকলায় বজ্রপাতে দুজন নিহত হয়েছেন। আজ বুধবার বিকেলে এ ঘটনা ঘটে। নিহত ব্যক্তিরা হলেন, দেলোয়ারা বেগম (৩৮) ও বিলকিস আক্তার (১১)। তাঁরা পরিচয়ে চাচি-ভাতিজী। তাঁদের বাড়ি উপজেলার পাঠাকাটা ইউনিয়নের নামাকৈয়াকুড়ি গ্রামে। পুলিশ ও স্থানীয় সূত্রে জানা গেছে, আজ বেলা তিনটার দিকে পাঠাকাটা এলাকায় বৃষ্টি শুরু হয়। এ সময় তাঁরা বাড়ির পাশের মাঠে গরু আনতে যান। হঠাৎ বজ্রপাতে আক্রান্ত হন তাঁরা। এতে ঘটনাস্থলেই তাঁদের মৃত্যু হয়। নকলা থানার ভারপ্রাপ্ত কর্মকর্তা (ওসি) মো. গোলাম হায়দার ঘটনার সত্যতা নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে দুই ছাত্রের মৃত্যু--
--আপডেট: ০০:৪৫, মে ৩০, ২০১৫--
--সুনামগঞ্জের দিরাই পৌর শহরের মজলিসপুর মহল্লায় গতকাল শুক্রবার বজ্রপাতে ইমন দেবনাথ (১৬) নামের এক স্কুলছাত্রের মৃত্যু হয়েছে। একই দিন বজ্রপাতে মৌলভীবাজার সদর উপজেলার নাজিরাবাদ ইউনিয়নের নারাইনপাশা গ্রামে রায়হান আহমদ (১০) নামে আরেক স্কুলছাত্রের মৃত্যু হয়েছে। পুলিশ সূত্রে জানা গেছে, গতকাল দুপুর ১২টার দিকে মজলিসপুর গ্রামের মাঠে একদল যুবক ফুটবল খেলছিল। এ সময় বজ্রপাতে ঘটনাস্থলেই ইমনের মৃত্যু হয় ও একই এলাকার ঘাগটিয়া গ্রামের সুশংকর দাশ (২০) আহত হন। নিহত ইমন দেবনাথ দিরাই উচ্চবিদ্যালয়ের দশম শ্রেণির ছাত্র ছিল। দিরাই থানার উপপরিদর্শক (এসআই) জিয়াউল হক ঘটনার সত্যতা নিশ্চিত করেছেন। এদিকে স্থানীয় সূত্রে জানা গেছে, গতকাল বেলা একটার দিকে ঝড়-বৃষ্টি শুরু হলে বাড়ির পাশের মাঠ থেকে গরু আনতে যায় নারাইনপাশা গ্রামের স্কুলছাত্র রায়হান আহমদ। এ সময় বজ্রপাতে ঘটনাস্থলেই সে মারা যায়। এ ছাড়া বজ্রপাতে একই গ্রামের আবদুল হান্নানের একটি গরুও মারা যায়। রায়হান নারাইনপাশা গ্রামের নুরুল ইসলামের ছেলে। সে নারাইনপাশা সরকারি প্রাথমিক বিদ্যালয়ের পঞ্চম শ্রেণির ছাত্র ছিল। নাজিরাবাদ ইউনিয়ন পরিষদের (ইউপি) ৬ নম্বর ওয়ার্ডের সদস্য মো. গোলাপ মিয়া ঘটনার সত্যতা নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--শিশুর মৃত্যু--
--আপডেট: ০১:১৪, জুন ০৭, ২০১৫--
--সুনামগঞ্জের ধরমপাশার চামরদানী ইউনিয়নের টেবিরকোনা গ্রামে গতকাল বজ্রপাতে ফুলফুটি আক্তার (৯) নামের এক শিশুর মৃত্যু হয়েছে। শিশুটি উপজেলার একটি বেসরকারি বিদ্যালয়ের তৃতীয় শ্রেণির শিক্ষার্থী ছিল। সে কৃষক হেফজুল মিয়ার মেয়ে। শিশুটির পরিবার সূত্রে জানা গেছে, ওই দিন বেলা তিনটার দিকে ঝোড়ো বাতাস শুরু হয়। এ সময় ফুলফুটি বাড়ির উঠানে খেলাধুলা করছিল। একপর্যায়ে বজ্রপাতে ঘটনাস্থলেই সে মারা যায়। চামরদানী ইউনিয়ন পরিষদ (ইউপি) চেয়ারম্যান প্রভাকর তালুকদার তাঁর মৃত্যুর বিষয়টি নিশ্চিত করেছেন। ইহাতে মন্তব্য প্রদান বন্ধ রয়েছে--
#####
#####--নোয়াখালীতে ধানখেতে শিক্ষকের লাশ--
--আপডেট: ০১:২৪, এপ্রিল ২৫, ২০১৫--
--নোয়াখালীর কবিরহাটে ধানখেত থেকে এক মাদ্রাসাশিক্ষকের লাশ উদ্ধার করেছে পুলিশ। গতকাল শুক্রবার উপজেলার ধানশালিক ইউনিয়নের মুড়াআমিরাবাদ গ্রাম থেকে তাঁর লাশ উদ্ধার করা হয়।নিহত আবুল হোসেন মুড়াআমিরাবাদ গ্রামের ওবায়দুল হকের ছেলে। তিনি চাপরাশিরহাট ক্যাডেট মাদ্রাসায় সহকারী শিক্ষক হিসেবে কর্মরত ছিলেন।স্থানীয় লোকজন জানান, বৃহস্পতিবার রাত সাড়ে ১০টার দিকে আবুল হোসেন চাপরাশিরহাট বাজার থেকে গ্রামের বাড়ির উদ্দেশে রওনা হন। কিন্তু রাতে আর বাড়ি ফেরেননি। গতকাল সকাল নয়টার দিকে গ্রামের একটি ফাঁকা ধানখেতে তাঁর লাশ পড়ে থাকতে দেখে আশপাশের লোকজন পুলিশে খবর দেন।কবিরহাট থানার ভারপ্রাপ্ত কর্মকর্তা (ওসি) মোক্তার হোসেন জানান, স্থানীয় লোকজনের ধারণা, বাজার থেকে বাড়ি ফেরার সময় বজ্রপাতে আবুল হোসেনের মৃত্যু হয়েছে। লাশ ময়নাতদন্তের জন্য মর্গে পাঠানো হয়েছে। এ ঘটনায় থানায় অপমৃত্যুর মামলা হয়েছে। ইহাতে মন্তব্য প্রদান বন্ধ রয়েছে--
#####
#####--গুলি-বোমা ছুড়ে সোনার দোকানে ডাকাতি, নিরাপত্তারক্ষী নিহত--
--আপডেট: ২৩:০০, সেপ্টেম্বর ০৪, ২০১৩--
--সিলেট নগরের কেন্দ্রস্থলের জিন্দাবাজারে একটি মার্কেটে গুলি ছুড়ে ও বোমা ফাটিয়ে সোনার দোকান লুট করেছে একদল সশস্ত্র ডাকাত। হামলায় বিপণিবিতানের নিরাপত্তারক্ষী নিহত হয়েছেন। আহত হয়েছেন স্বর্ণ ব্যবসায়ীসহ সাতজন। আজ বুধবার রাতে এ ঘটনা ঘটে। পুলিশ ও প্রত্যক্ষদর্শী সূত্রে জানা গেছে, রাত আটটার দিকে ঝোড়ো হাওয়া ও বৃষ্টি শুরু হলে একদল অস্ত্রধারী অতর্কিতে জিন্দাবাজারের নেহার মার্কেটে প্রবেশ করে। মার্কেটের নিচতলায় সোনার দোকান। শুরুতেই একাধিক হাতবোমার বিস্ফোরণ ঘটানোয় ব্যবসায়ীসহ আশপাশের এলাকার মানুষ নিরাপদে চলে যান। এ সময় অস্ত্রধারীদের এক পক্ষ সোনার দোকানে লুটপাট শুরু করে এবং অপর একটি পক্ষ রাস্তা ও বিপণিবিতান লক্ষ্য করে হাত বোমা ফাটায় ও গুলি ছোড়ে। লুটপাটে বাধা দিতে গিয়ে বাদশা মিয়া (৫০) নামের একজন নিরাপত্তারক্ষী গুলিবিদ্ধ হয়ে ঘটনাস্থলেই নিহত হন। বিক্ষিপ্তভাবে বোমা ছোড়ায় সাতজন স্বর্ণ ব্যবসায়ী আহত হন। এর মধ্যে সেলিম, পার্থ ও রঞ্জিত নামের তিনজনকে সিলেট ওসমানী মেডিকেল কলেজ হাসপাতালে ভর্তি করা হয়েছে। নিহত বাদশা মিয়ার বাড়ি সুনামগঞ্জের তাহিরপুরের লাউড় গ্রামে। তিনি নগরের হাওয়াপাড়ায় থাকতেন। বিপণিবিতান সূত্রে জানা গেছে, পরমা জুয়েলার্স, আল বারাকা ও কমলা ভান্ডার নামের তিনটি সোনার দোকানে ব্যাপক লুটপাট হয়। এ ছাড়া অস্ত্রধারীরা অন্যান্য দোকানে হামলা করে ব্যাপক ভাঙচুর করেছে। ঘটনার একাধিক প্রত্যক্ষদর্শী প্রথম আলো ডটকমকে জানান, রাজনৈতিক সহিংসতা ভেবে অনেকেই নিরাপদে আশ্রয় নেন। একপর্যায়ে স্বর্ণের দোকানে লুটপাট শুরু হলে আশপাশের এলাকার মানুষ জড়ো হয়ে প্রতিরোধের প্রস্তুতি নেওয়ার আগেই ডাকাতেরা পালিয়ে যায়।রাত নয়টার দিকে ঘটনাস্থলে গিয়ে এই প্রতিবেদক দেখেন, নেহার মার্কেটের সামনের রাস্তায় বিচ্ছিন্নভাবে বোমা ফেলা। এগুলোর কোনো কোনোটি অবিস্ফোরিত অবস্থায় পড়ে রয়েছে। আহতদের উদ্ধার করে প্রথম পার্শ্ববর্তী একটি বেসরকারি হাসপাতালে নেওয়া হয়। পরে সেখান থেকে সিলেট ওসমানী মেডিকেল কলেজ হাসপাতালে ভর্তি করা হয়। মার্কেটের ব্যবসায়ীরা জানান, সন্ধ্যা সাড়ে সাতটার দিকে ছয়-সাতটি মোটরসাইকেলে ১৫-১৬ জন দুর্বৃত্ত নেহার মার্কেটে আসে। মোটরসাইকেল থেকে নেমেই তারা উপর্যুপরি বোমার বিস্ফোরণ ঘটায়। পাশাপাশি তারা গুলি ছুড়তে থাকে। এ সময় জিন্দাবাজার এলাকায় বিদ্যুত্ না থাকায় বোমা ও গুলির শব্দে আতঙ্ক ছড়িয়ে পড়ে। মার্কেটের ব্যবসায়ীরাও ভয়ে দোকান ফেলে প্রাণ রক্ষার্থে দৌড়াতে থাকেন। এ সময় ডাকাতেরা অন্তত ৩০টি বোমার বিস্ফোরণ ঘটিয়ে মার্কেটের আল বারাকা জুয়েলার্স, কমলাভান্ডার ও পরমা জুয়েলার্সের স্বর্ণালঙ্কার লুট করে। ব্যবসায়ীরা অভিযোগ করেন, থানা থেকে মাত্র আধা কিলোমিটার দূরে জিন্দাবাজার পয়েন্টে আসতে পুলিশের সময় লেগেছে এক ঘণ্টা। রাত সাড়ে আটটার দিকে কোতোয়ালি থানা পুলিশ ঘটনাস্থলে আসে। আহত ব্যবসায়ী পার্থ বণিক প্রথম আলো ডটকমকে জানান, বোমা ও গুলি ছোড়ার পর অস্ত্রধারীর ডাকাতেরা লুটপাট করে ঘটনাস্থল ত্যাগ করে। তখন বৃষ্টি ও বজ্রপাত হওয়ায় ঘটনাস্থলে বোমা বিস্ফোরণের শব্দ বিভ্রান্তি সৃষ্টি করে। ঘটনাস্থলে অবস্থানরত সিলেট কোতোয়ালি থানার ভারপ্রাপ্ত কর্মকর্তা (ওসি) আহমেদ নাসিরউদ্দিন মোহাম্মদ রাত সাড়ে নয়টার দিকে সাংবাদিকদের জানান, পুরো এলাকায় পুলিশ মোতায়েন করা হয়েছে। লুটপাটকারীদের শনাক্ত করার চেষ্টা চলছে। অবিস্ফোরিত বোমা পরীক্ষা করতে র‌্যাপিড অ্যাকশন ব্যাটালিয়নের (র‌্যাব-৯) একটি বিশেষজ্ঞ দল মার্কেটে অবস্থান করছে।ইহাতে মন্তব্য প্রদান বন্ধ রয়েছে--
#####
#####--মেহেরপুরে বজ্রপাতে নিহত ২ বোমায় তিনজন আহত--
--আপডেট: ০২:১০, মে ০৪, ২০১৪--
--মেহেরপুরে বজ্রপাতে দুইজন নিহত ও সাতজন আহত হয়েছেন। গতকাল শনিবার দুপুরে সদর উপজেলার তেরঘড়িয়া বিল ও শহরের উপকণ্ঠে ব্র্যাকের জেলা কার্যালয়ের পাশে এ হতাহতের ঘটনা ঘটে। এ ছাড়া গাংনী উপজেলায় বোমা বিস্ফোরণে তিন ব্যক্তি আহত হয়েছেন। বজ্রপাতে নিহতরা হলেন সদর উপজেলার ফতেহপুর গ্রামের সাবদাল হকের ছেলে শফিকুল ইসলাম (৪৫) ও শহরের বামনপাড়ার কাওসার আলীর ছেলে মন্টু শেখ (২৫)। আহতরা হলেন ফতেপুর গ্রামের আনছারুল হক, বানিছুর রহমান, শহিদুল ইসলাম, হেদাত আলী, আসাদুল হক, তানজেল হোসেন ও রেজাউল হক। আহত আনছারুল হক জানান, বেলা সাড়ে ১১টার দিকে তাঁরা দুই ভাইসহ আটজন তেরঘড়িয়া বিলের উত্তর পাশে একটি জমিতে ধান কাটার কাজ করছিলেন। এ সময় বজ্রপাতে তাঁরা দুই ভাইসহ পাঁচজন আহত হন। তাঁদের মেহেরপুর জেনারেল হাসপাতালে ভর্তির পর তাঁর ভাই শফিকুল ইসলাম মারা যান। বজ্রপাতের অপর ঘটনা সম্পর্কে আহত রেজাউল হক জানান, বেলা সাড়ে ১১টার দিকে তাঁরা দুজন ব্র্যাক কার্যালয়ের কাছে একটি কলাবাগানে কলার কাঁদি কাটছিলেন। ওই সময় বজ্রপাতে দুজনই আহত হন। তাঁদের মেহেরপুর জেনারেল হাসপাতালে নেওয়া হলে সেখানে মন্টু শেখ মারা যান। মেহেরপুর জেনারেল হাসপাতালের জরুরি বিভাগের চিকি ৎ সা কর্মকর্তা সাইদ আরেফিন জানান, হতাহত প্রত্যেকের শরীর বজ্রপাতের অগ্নিকুণ্ডে কমবেশি ঝলসে গেছে। বজ্রপাতে আহত হয়ে হাসপাতালে আনার পর দুইজন মারা গেছেন। এদিকে গাংনীর ভরাট গ্রামের একটি বাড়িতে গত শুক্রবার রাত দুইটার দিকে বোমা বিস্ফোরণে তিনজন আহত হয়েছেন। তাঁরা হলেন, বাড়ির মালিক টিপু সুলতান (৩৫), একই গ্রামের শমসের আলী ও মিনারুল ইসলাম। তাঁদের কুষ্টিয়া মেডিকেল কলেজ হাসপাতালে পাঠানো হয়েছে। একাধিক গ্রামবাসী জানান, গ্রামের শেষ প্রান্তে টিপু সুলতানের ওই পরিত্যক্ত বাড়িতে প্রায় রাতে তাসের আড্ডা বসত। সেখানে শুক্রবার রাতে বোমার বিকট শব্দ শুনে গ্রামবাসী এগিয়ে গেলে তাঁরা তিনজনকে আহত অবস্থায় পড়ে থাকতে দেখেন। বোমায় প্রত্যেকের মুখ ও বুক ঝলসে গেছে এবং শরীরের বিভিন্ন অংশ ক্ষতবিক্ষত হয়েছে। আহতদের পরিবারের দাবি, তাস খেলার সময় দুর্বৃত্তদের বোমা হামলায় তাঁরা আহত হয়েছেন। তবে গাংনী থানার ওসি রিয়াজুল ইসলাম জানান, তাস খেলার সময় দুর্বৃত্তদের হামলায়, নাকি বোমা বানাতে গিয়ে বিস্ফোরণে তাঁরা আহত হয়েছেন তা পুলিশ খতিয়ে দেখছে।ইহাতে মন্তব্য প্রদান বন্ধ রয়েছে--
#####
#####--মেহেরপুরে বজ্রপাতে নিহত ২--
--আপডেট: ১৫:২৪, মে ০৩, ২০১৪--
--মেহেরপুরে আজ শনিবার আলাদা দুটি বজ্রপাতের ঘটনায় দুজনের মৃত্যু হয়েছে। আহত হয়েছে সাতজন। সদর উপজেলার তেরঘড়িয়া বিল ও শহরের উপকণ্ঠে ব্র্যাকের জেলা কার্যালয়ের পূর্বদিকে এ ঘটনা ঘটে। নিহত ব্যক্তিরা হলেন সদর উপজেলার ফতেহপুর গ্রামের শফিকুল ইসলাম (৪৫) ও শহরের বামনপাড়ার মন্টু শেখ (২৫)। শফিকুলের ভাই আনছারুল হক জানান, বেলা সাড়ে ১১টার দিকে তাঁরা দুই ভাইসহ আটজন তেরঘড়িয়া মত্স্য বিলের উত্তরে একটি জমিতে ধান কাটছিলেন। এ সময় বজ্রপাত হলে পাঁচজন আহত হন। আহত ব্যক্তিদের মেহেরপুর জেনারেল হাসপাতালে ভর্তি করা হয়। সেখানে শফিকুল মারা যান। বজ্রপাতের অপর ঘটনা সম্পর্কে আহত রেজাউল হক জানান, একই সয়ে তিনি ও মন্টু শেখ ব্র্যাক কার্যালয়ের কাছে একটি কলাবাগানে কলার কাঁদি কাটছিলেন। বজ্রপাতে তাঁরা দুজনই আহত হন। মেহেরপুর জেনারেল হাসপাতালে নেওয়া হলে সেখানে মন্টু মারা যান। মেহেরপুর জেনারেল হাসপাতালের জরুরি বিভাগের চিকিত্সা কর্মকর্তা সাইদ আরেফিন জানান, বজ্রপাতে হতাহত ব্যক্তিদের শরীর কম-বেশি ঝলসে গেছে। দুজন হাসপাতালে মারা গেছেন। আহত বাকি সাতজনের মধ্যে দুজনের অবস্থা গুরুতর।ইহাতে মন্তব্য প্রদান বন্ধ রয়েছে--
#####
#####--কালবৈশাখীর ছোবলে দুই সহোদর শিশুসহ নিহত ৮--
--আপডেট: ০৩:০৮, মে ১০, ২০১৩--
--দেশের বিভিন্ন স্থানে বুধবার রাতে কালবৈশাখী ঝড়ে ৮ জন নিহত ও ৩ জন নিখোঁজ রয়েছেন। ঝড়ে প্রায় সাড়ে তিন হাজার কাঁচা ঘর বিধ্বস্ত এবং সম্পদের ব্যাপক ক্ষয়ক্ষতি হয়েছে। আমাদের আঞ্চলিক কার্যালয় ও প্রতিনিধিদের পাঠানো খবর:খুলনা: জেলার বিভিন্ন উপজেলায় রাত সোয়া ১২টার দিকে ঝড় শুরু হয়ে প্রায় দেড় ঘণ্টা চলে। ঝড়ে দাকোপ উপজেলায় ১১২টি এবং বটিয়াঘাটা ও ডুমুরিয়ার দুটি গ্রাম লন্ডভন্ড হয়ে যায়। দাকোপ এমএম সিটি কলেজের তিনতলা ভবনটি সম্পূর্ণ বিধ্বস্ত হয়েছে। এ সময় পশুর নদে ট্রলারে করে মাছ ধরার সময় বজ্রপাতে সাতক্ষীরার তালা গ্রামের হান্নান গাজী (৫০) মারা যান। ওই ট্রলারের আরও তিনজন নিখোঁজ রয়েছে। উপজেলার বাজুয়া ইউনিয়নের চুনকুড়ি গ্রামে দেয়াল চাপায় দেলোয়ার গাজী (৮০) মারা যান। এছাড়া ঝড়ে জেলায় অর্ধশতাধিক ব্যক্তি আহত হয়েছেন।দাকোপ উপজেলা কৃষি কর্মকর্তা নজরুল ইসলাম বলেন, এ ঝড়ে তরমুজ, বোরো ধান, সূর্যমুখী ও শাকসবজি মিলিয়ে প্রায় এক কোটি ১৬ লাখ টাকার ক্ষতি হয়েছে।খুলনার জেলা প্রশাসক মেজবাহ উদ্দিন বলেন, ‘সম্পূর্ণ ও আংশিক ক্ষতিগ্রস্ত পরিবারের সংখ্যা প্রায় ১৫ হাজার। তাৎক্ষণিকভাবে ক্ষতিগ্রস্তদের মাঝে ২৫ টন চাল ও এক লাখ টাকা বরাদ্দ দিয়েছি।’বাগেরহাট: সুন্দরবনসংলগ্ন মংলা ও রামপালে ঝড়ে অন্তত এক হাজার ২৫০টি কাঁচা ঘর সম্পূর্ণ বিধ্বস্ত হয়েছে। এ ছাড়া ঝড়ে মংলার জয়মণির ঘোল এলাকায় দুটি ট্রলার নিখোঁজ হয়েছে। ঝড়ে মাটির দেয়াল চাপা পড়ে দুই সহোদর শিশুসহ তিনজন নিহত ও ১৫ জন আহত হয়েছে।দেয়ালধসে নিহত ব্যক্তিরা হলো রামপালের রাজনগর ইউনিয়নের বড় দুর্গাপুর গ্রামের জাহিদ হাওলাদারের ছেলে সুমন হাওলাদার (৮) ও সোহান হাওলাদার (৪) এবং মংলা উপজেলার মইদাড়া গ্রামের প্রভাস মণ্ডল (৬০)।মংলা উপজেলার প্রকল্প বাস্তবায়ন কর্মকর্তা স্বপন কুমার ব্রহ্ম জানান, প্রাথমিক হিসাবে ঝড়ে উপজেলায় মোট ১৫ কোটি টাকার ক্ষতি হয়েছে। সবচেয়ে বেশি ক্ষতি হয়েছে বুড়িরডাঙ্গা, চাঁদপাই ও সুন্দরবন ইউনিয়নে। ঝড়ে এক হাজার ২০০ কাঁচা ঘর সম্পূর্ণ এবং দুই হাজার ৭০০ কাঁচা ঘর আংশিক ক্ষতিগ্রস্ত হয়েছে।রামপাল উপজেলার প্রকল্প বাস্তবায়ন কর্মকর্তা স্বপন কুমার ব্রহ্ম জানান, রাজনগর ইউনিয়নের চার গ্রামে ৫০টি কাঁচা ঘর সম্পূর্ণ এবং ৬০টি ঘরবাড়ি আংশিক ক্ষতিগ্রস্ত হয়েছে।পাথরঘাটা (বরগুনা): রাত ১২টার দিকে ঝড় শুরু হয়ে তিনটা পর্যন্ত চলে। এ সময় উপজেলার কালমেঘা, রায়হানপুর ও কাকচিড়াসহ সাতটি ইউনিয়নে সাড়ে ছয় শতাধিক ঘরবাড়ি ও ক্ষুদ্র ব্যবসাপ্রতিষ্ঠান ক্ষতিগ্রস্ত হয়েছে। এসব এলাকার কয়েক হাজার গাছপালা উপড়ে ও ভেঙে পড়েছে। কালবৈশাখীর পর বুধবার রাত তিনটা থেকে উপজেলায় বিদ্যুৎ সরবরাহ বিচ্ছিন্ন হয়ে পড়েছে।পূর্ব কালমেঘা গ্রামে একটি কাঠের বাড়ি বিধ্বস্ত হয়ে একই পরিবারের তিনজন মারা গেছেন। নিহত ব্যক্তিরা হলেন ওই বাড়ির পারভীন বেগম (৩০), ফেরদৌসি বেগম (৩০) ও ফয়সাল (৫)। এ ঘটনায় ওই বাড়ির ছয়জন আহত হন। এ ছাড়া কাকচিড়া বাজারের কাছে বেড়িবাঁধের কিছু অংশ ভেঙে গেছে। ফরিদপুর: বুধবার সন্ধ্যায় চরভদ্রাসন উপজেলা সদর ইউনিয়নের এমকে ডাঙ্গী গ্রামের নয়টি বাড়ি ঝড়ে বিধ্বস্ত হয়েছে। ঝড়ের সময় বজ্রপাতে এমকে ডাঙ্গি এলাকার আমেনা বেগম (৪৫) ও হাসনা আক্তার (১৪) আহত হন। তাঁদের চরভদ্রাসন উপজেলা স্বাস্থ্যকেন্দ্রে ভর্তি করা হয়েছে।নোয়াখালী: নোয়াখালীর কোম্পানীগঞ্জ ও কবিরহাট উপজেলার ওপর দিয়ে বুধবার দিবাগত রাতে কালবৈশাখীতে তিনটি শিক্ষা প্রতিষ্ঠানসহ প্রায় চার শ বাড়িঘর বিধ্বস্ত হয়েছে। এ সময় আহত হয়েছেন নারী-শিশুসহ অন্তত ২০ জন।স্থানীয় সূত্রে জানা গেছে, ওই দিন রাত আটটার দিকে প্রচন্ডবেগে কালবৈশাখী শুরু হয়। প্রায় আধঘণ্টা স্থায়ী ঝড়ে কোম্পানীগঞ্জের চরএলাহী, চরফকিরা, রামপুর ও মুছাপুর ইউনিয়ন এবং কবিরহাটের ধান শালিক ও চাপরাশিরহাট ইউনিয়নের বিভিন্ন গ্রামের বাড়িঘর, পল্লীবিদ্যুতের লাইন ও গাছপালার ব্যাপক ক্ষতি হয়।ধান শালিক ইউনিয়ন পরিষদের (ইউপি) চেয়ারম্যান ইয়াকুব নবী বলেন, ঝড়ে তাঁর ইউনিয়নের শতাধিক কাঁচাঘর বিধ্বস্ত হয় এবং অসংখ্য গাছপালা উপড়ে পড়ে। এ সময় অন্তত ১০ জন আহত হন।চরএলাহী ইউপি চেয়ারম্যান আবদুল মতিন বলেন, ইউনিয়নের দক্ষিণ চরএলাহী আবাসন সরকারি প্রাথমিক বিদ্যালয় ছাড়াও প্রায় তিন শ কাঁচাঘর বিধ্বস্ত হয়। ঝড়ে আহত হয়েছেন অন্তত ১০ জন। তাঁদের মধ্যে নুর ইসলাম (৩৫), আয়েশা খাতুন (৪০) ও আরও একজনকে স্থানীয় স্বাস্থ্য কেন্দ্রে ভর্তি করা হয়েছে।ইহাতে মন্তব্য প্রদান বন্ধ রয়েছে--
#####
#####--বজ্রপাতে চার জেলায় পাঁচজন নিহত--
--আপডেট: ০১:৪৫, আগস্ট ১৫, ২০১৪--
--ঝিনাইদহের শৈলকুপা, কুষ্টিয়ার কুমারখালী, মাগুরার শ্রীপুর ও রাজবাড়ীর গোয়ালন্দ উপজেলায় গতকাল বৃহস্পতিবার বজ্রপাতে পাঁচজনের মৃত্যু হয়েছে। আহত হয়েছেন চারজন কৃষিশ্রমিক। নিহত ব্যক্তিরা হলেন শৈলকুপার খালকুলা গ্রামের মোজাহার মোল্লার ছেলে কৃষক শফিক উল্লাহ (৪০) ও লক্ষণদিয়া গ্রামের গ্যান্দা বিশ্বাসের ছেলে গাজীপুর ইঞ্জিনিয়ারিং কলেজের ছাত্র টিটোন বিশ্বাস (২২), কুমারখালীর বাগুলাটের দমদমা গ্রামের রুস্তম শেখের ছেলে কৃষক ওহিদুল ইসলাম (২৭), গোয়ালন্দের দৌলতদিয়ার সিরাজ খাঁর পাড়ার কৃষক শামসুদ্দিন শেখ (৬৫) ও শ্রীপুরের নগর জোকা গ্রামের কৃষিশ্রমিক এলেম শেখ (৩৮)। আহত কৃষিশ্রমিকেরা হলেন শ্রীপুরের দেবীনগর গ্রামের সত্যেন্দ্রনাথ বিশ্বাস (৩৫) ও সুজন মণ্ডল (২৫) এবং ঝিনাইদহের শৈলকুপার বরিয়া শহীদনগরের বকুল মিয়া (৩০) ও মো. বাবলু (৩৫)। তাঁদের মাগুরা সদর হাসপাতালে ভর্তি করা হয়েছে। আহত কৃষিশ্রমিকেরা জানান, বেলা পৌনে তিনটার দিকে তাঁরা পূর্ব শ্রীকোল গ্রামে মাঠে কাজ করছিলেন। এ সময় বৃষ্টিপাতের সঙ্গে হঠাৎ বজ্রপাতে এলেম শেখের (৩৮) মৃত্যু হয় এবং তাঁরা আহত হন। নিহত শামসুদ্দিন শেখের পরিবার জানায়, কৃষক শামসুদ্দিন গতকাল কয়েকজন কৃষিশ্রমিককে নিয়ে বাড়ির পাশের ডোবায় পাট ধুচ্ছিলেন। বিকেল চারটার দিকে খাবারের জন্য বাড়ির উঠানের কাছে আসামাত্র বজ্রপাত হয়। এতে ঘটনাস্থলেই শামসুদ্দিনের মৃত্যু হয়। শৈলকুপা থানার এসআই আশিকুর রহমান বলেন, বেলা দুইটার দিকে খালকুলা গ্রামের খেতে কাজ করার সময় বজ্রপাতে শফিক উল্লাহর মৃত্যু হয়। একই সময় বজ্রপাতে কলেজছাত্র টিটোন বিশ্বাস মারা যান। [প্রতিবেদন তৈরি করেছেন নিজস্ব প্রতিবেদক, ঝিনাইদহ; কুষ্টিয়া অফিস, মাগুরা ও গোয়ালন্দ প্রতিনিধি]ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত ২--
--আপডেট: ০১:০৮, আগস্ট ০৮, ২০১৪--
--মাগুরার শ্রীপুরের বরালিদহ গ্রামে গতকাল বৃহস্পতিবার বজ্রপাতে দুজন নিহত হয়েছেন। তাঁরা হলেন জমিরউদ্দিন মোল্লার ছেলে মনিরুল ইসলাম (২৪) ও খলিল খাঁর ছেলে কবির খাঁ (৪৮)। নিহত মনিরুল ইসলাম একজন সেনাসদস্য। তিনি বগুড়া সেনানিবাসে কর্মরত ছিলেন। থানা-পুলিশ সূত্র ও প্রত্যক্ষদর্শীরা জানান, গতকাল বেলা আড়াইটার দিকে বৃষ্টির সঙ্গে হঠাৎ বজ্রপাত শুরু হয়। তখন কবির বরালিদহ মাঠের পাশের খালে কাটা পাট জাগ দিচ্ছিলেন। এ সময় তাঁর ওপর বাজ পড়লে ঘটনাস্থলেই তিনি মারা যান। একই জায়গায় মনিরুল নির্মাণাধীন বাড়ির কাজ দেখাশোনা করছিলেন। বজ্রপাতে তিনিও আহত হন; পরে মারা যান। ইহাতে মন্তব্য প্রদান বন্ধ রয়েছে--
#####
#####--বজ্রপাতে ৫ জেলায় ৯ জনের মৃত্যু--
--আপডেট: ০১:৪৬, মে ১৭, ২০১৫--
--দেশের পাঁচ জেলায় বজ্রপাতে গত শুক্র ও গতকাল শনিবার নয়জনের মৃত্যু হয়েছে। এর মধ্যে চুয়াডাঙ্গার আলমডাঙ্গা উপজেলায় গত শুক্রবার মারা গেছে তিনজন। চট্টগ্রামের বাঁশখালীতে বজ্রপাতে দুই ভাইবোন মারা যায়। রাঙামাটিতে বজ্রপাতে মা মারা গেছেন, আহত হয়েছে তাঁর দুই মেয়ে। চুয়াডাঙ্গা: জেলার আলমডাঙ্গায় বজ্রপাতের পৃথক ঘটনায় গত শুক্রবার এক স্কুলছাত্রসহ তিনজন মারা গেছেন। তাঁরা হলেন আলমডাঙ্গা উপজেলার আইলহাস ইউনিয়নের শিশিরদাড়ি গ্রামের আরশেদ আলী (৫৫), একই ইউনিয়নের রায়লক্ষ্মীপুর গ্রামের মজিবর রহমানের ছেলে মনোয়ার হোসেন (৩২) এবং ডাউকী ইউনিয়নের বকশিপুর গ্রামের আজিজুল ইসলামের ছেলে স্থানীয় সরকারি প্রাথমিক বিদ্যালয়ের পঞ্চম শ্রেণির ছাত্র শাহীন ইসলাম (১১)। আলমডাঙ্গা থানার পরিদর্শক (তদন্ত) এস এম নাজমুল হুদা ঘটনার সত্যতা নিশ্চিত করেছেন। বাঁশখালী (চট্টগ্রাম): চট্টগ্রামের বাঁশখালী উপজেলার নাপোড়া এলাকায় গতকাল সকালে বজ্রপাতে দুই ভাইবোন মারা গেছে। এরা হচ্ছে জান্নাতুল বাকিয়া (৮) ও মোবারক হোসেন (১০)। স্বাস্থ্য কমপ্লেক্সের উপজেলা জরুরি বিভাগের চিকিৎসক তৌহিদুল আনোয়ার বলেন, হাসপাতালে আনার আগেই শিশু দুটির মৃত্যু হয়। শিশুদের বাবার নাম নুরুল আমিন। বাঁশখালী থানার ওসি স্বপন কুমার মজুমদার জানান, এ ঘটনায় থানায় একটি অপমৃত্যুর মামলা হয়েছে। রাঙামাটি: গতকাল রাঙামাটির বরকল উপজেলার ভূষণছড়া ইউনিয়নে বজ্রপাতে নাজমা বেগম (৩৮) নামের এক গৃহবধূ মারা গেছেন। এ ঘটনায় তাঁর দুই মেয়ে ময়না আক্তার (১৬) ও কুলসুম আক্তার (১৪) আহত হয়। নাজমা বেগমের স্বামী নুর ইসলাম জানান, সকালে সাড়ে ১০টার দিকে হঠাৎ বজ্রপাত হলে বাড়ির বারান্দায় বসে থাকা তিনজনই অজ্ঞান হয়ে পড়ে। তাদের উপজেলা স্বাস্থ্য কমপ্লেক্সে নিয়ে গেলে চিকিৎসকেরা নাজমা বেগমকে মৃত ঘোষণা করেন। পরে দুই বোনকে রাঙামাটি জেনারেল হাসপাতালে পাঠানো হয়। রাজবাড়ী: শুক্রবার সন্ধ্যায় সদর উপজেলার শহীদওহাবপুর ইউনিয়নের বড়নূরপুর গ্রামে বজ্রপাতে স্ত্রী পারভীন বেগম (২৩) ও তাঁর দেবর রুবেল শেখ মারা যান। আরমান শেখের স্ত্রী পারভীন। রুবেল কোলা সদর উদ্দিন উচ্চবিদ্যালয়ের দশম শ্রেণির শিক্ষার্থী। এ ঘটনায় পারভীনের ছেলে আকিদুল (২) আহত হয়। গতকাল সরেজমিনে দেখা যায়, বসতঘরের বারান্দার বাঁশের খুঁটি ফেটে চৌচির হয়ে গেছে। উঠানের আমড়াগাছে বজ্রপাত পড়ার স্থানে পাতা ঝলসে গেছে। ফরিদপুর: ফরিদপুরের সদরপুর উপজেলায় চরডুবাইল গ্রামে গত শুক্রবার সন্ধ্যায় বজ্রপাতে দিনমজুর রবিউল সরদার (৫২) মারা যান। রবিউল কুষ্টিয়া জেলার দৌলতপুর উপজেলার চর সাদিপুর গ্রামের মেসের সরদারের ছেলে। গ্রামের বদু সরদারের বাড়িতে ধান কাটার কাজ করতে এসেছিলেন রবিউল। খেত থেকে ধান কাটার কাঁচি নিয়ে ফেরার পথে একটি নারকেলগাছের নিচে বজ্রপাতে মারা যান রবিউল। সদরপুর থানার ভারপ্রাপ্ত কর্মকর্তা (ওসি) নূরে আলম সিদ্দিকী ঘটনার সত্যতা নিশ্চিত করেছেন। (প্রতিবেদন তৈরিতে তথ্য দিয়েছেন নিজস্ব প্রতিবেদক, চট্টগ্রাম; রাঙামাটি অফিস; চুয়াডাঙ্গা প্রতিনিধি, ফরিদপুর অফিস ও রাজবাড়ী প্রতিনিধি)ইহাতে মন্তব্য প্রদান বন্ধ রয়েছে--
#####
#####--সুনামগঞ্জে এক মাসে ২৩ জন কৃষকের মৃত্যু--
--আপডেট: ০১:৪১, মে ০৮, ২০১৫--
--সুনামগঞ্জের হাওর এলাকায় বজ্রপাতে গত এক মাসে ২৩ জন কৃষক নিহত হয়েছেন। হাওরে ধান কাটা অথবা বাড়ি ফেরার পথে তাঁরা মারা যান। এ সময় আহত হয়েছেন অনন্ত ৩০ জন। সুনামগঞ্জের হাওরে এখন বোরো ধান কাটার মৌসুম চলছে। হাওরপারের কৃষকেরা বলছেন, এর আগে হাওর এলাকায় ধান তোলার সময় বজ্রপাতে এত লোক মারা যায়নি। যে কারণে সবার মধ্যে আতঙ্ক দেখা দিয়েছে। বাধ্য হয়ে ফসল তোলার কাজটি ঝুঁকি নিয়ে করতে হচ্ছে তাঁদের। পুলিশ, প্রশাসন ও স্থানীয় সূত্রে জানা গেছে, গত ২৮ মার্চ থেকে ৭ মে পর্যন্ত বজ্রপাতে ২৩ জনের মৃত্যু হয়েছে। এর মধ্যে এক নারীও আছেন। তিনি বাড়ির পাশে ধান তোলার কাজে থাকার সময় বজ্রপাতে মারা যান। অন্যদের প্রায় সবাই কৃষক। কেউ হাওরে ধান কাটার সময়, কেউ হাওর থেকে বাড়ি ফেরার পথে আবার কেউ ধান মাড়াইয়ের কাজে থাকার সময় বজ্রপাতে মারা যান। এর মধ্যে সবচেয়ে বেশি মৃত্যু হয়েছে দিরাই উপজেলায়। এ উপজেলায় মারা গেছেন সাতজন। এ ছাড়া তাহিরপুর উপজেলায় ছয়জন, সদর উপজেলায় দুজন, দক্ষিণ সুনামগঞ্জ উপজেলায় দুজন, ধরমপাশা উপজেলায় দুজন, জামালগঞ্জ উপজেলায় দুজন, শাল্লা ও ছাতক উপজেলায় একজন করে মারা গেছেন। ওই সময়ে বিভিন্ন এলাকায় আহত হন অন্তত ৩০ জন। গতকাল বৃহস্পতিবার বজ্রপাতে তাহিরপুর উপজেলার বাদাঘাট ইউনিয়নের মোল্লাপাড়া গ্রামের পাশের হাওরে কাজ করার সময় আবদুল জলিল (৪৫) নামের এক কৃষক মারা যান। এ ছাড়া সদর উপজেলার কাঠইর ইউনিয়নের উলুতুল নোয়াগাঁও গ্রামের ১০ জন কৃষক আহত হন। ২ মে বজ্রপাতে দিরাই উপজেলায় তিনজন, তাহিরপুরে একজন ও ধরমপাশায় একজন মারা যান। ২১ এপ্রিল সদর উপজেলার একজন ও দক্ষিণ সুনামগঞ্জ উপজেলায় একজনের মৃত্যু হয়। ১৮ এপ্রিল হাওরে ধান কাটার সময় বজ্রপাতে মৃত্যু হয় সদর উপজেলার পাঠানবাড়ি এলাকার এক কৃষকের। জেলা প্রশাসক শেখ রফিকুল ইসলাম জানিয়েছেন, যাঁরা মারা গেছেন, তাঁদের প্রত্যেকের পরিবারকে প্রশাসনের পক্ষ থেকে তাৎক্ষণিক ১৫ হাজার টাকা করে অর্থসহায়তা দেওয়া হয়েছে। আবহাওয়া অধিদপ্তর সিলেটের আবহাওয়াবিদ সাইদ আহমদ চৌধুরী জানান, সুনামগঞ্জে ভৌগোলিক অবস্থানগত কারণে মার্চ থেকে মে মাস পর্যন্ত বজ্রপাত একটু বেশি হয়। কারণ, সুনামগঞ্জ নিচু এলাকা, আর এর উত্তরে পাহাড়। বজ্রপাতের আগে যখন আলোর ঝলকানি দেখা যায়, তখন কেউ হাওরে থাকলে তাঁকে সে স্থানে বসে পড়তে হবে। অথবা নৌকা থাকলে নৌকার মাঝখানে অবস্থান নিতে হবে। আবার তাঁর উচ্চতা থেকে আর কিছু উঁচু স্থাপনার নিচেও অবস্থান নেওয়া যেতে পারে। তবে কোনোভাবেই গাছের নিচে অবস্থান নেওয়া কিংবা মাটিতে শোয়া যাবে না।ইহাতে মন্তব্য প্রদান বন্ধ রয়েছে--
#####
#####--বজ্রপাতে আহত--
--০১:১৭, মে ১৬, ২০১৪--
--পটুয়াখালীর বাউফল উপজেলার চন্দ্রপাড়া গ্রামে গতকাল বৃহস্পতিবার বজ্রপাতে দুই শিশু আহত হয়েছে। তারা হলো গ্রামের মৃত ফোরকান আকনের মেয়ে ও চন্দ্রপাড়া সরকারি প্রাথমিক বিদ্যালয়ের শিশু শ্রেণির ছাত্রী খাদিজা বেগম (৬) এবং বাচ্চু ফকিরের মেয়ে ও একই বিদ্যালয়ের পঞ্চম শ্রেণির ছাত্রী সুমাইয়া বেগম (১০)৷ বিকেল সাড়ে চারটার দিকে বাগানে আম কুড়াতে গিয়ে ওই দুই শিশু বজ্রপাতের শিকার হয়৷ এতে খাদিজার শরীরের ১৫ শতাংশ ও সুমাইয়ার শরীরের প্রায় ৪০ শতাংশ ঝলসে গেছে। l বাউফল (পটুয়াখালী) প্রতিনিধিইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০২:১৫, জুন ২৫, ২০১৪--
--পটুয়াখালীর বাউফল উপজেলার ধূলিয়া ইউনিয়নের চর বাসুদেবপাশা এলাকায় গতকাল মঙ্গলবার সকালে বজ্রপাতে মনির হোসেন তালুকদার (২০) নামের এক জেলের মৃত্যু হয়েছে৷ মনির এলাকার আবুল হোসেন তালুকদারের ছেলে। আবুল হোসেন বলেন, গতকাল সকালে বৃষ্টির মধ্যেই মনির বাড়ির পাশের খালে মাছ ধরতে যায়৷ সকাল নয়টার দিকে হঠাৎ বজ্রপাতে তাঁর মৃত্যু হয়৷ইহাতে মন্তব্য প্রদান বন্ধ রয়েছে--
#####
#####--বজ্রপাতে দুই কৃষকের মৃত্যু--
--আপডেট: ০২:৩৭, মে ১৫, ২০১৫--
--সুনামগঞ্জের জামালগঞ্জ ও দক্ষিণ সুনামগঞ্জ উপজেলায় বজ্রপাতে দুই কৃষকের মৃত্যু হয়েছে। গতকাল বৃহস্পতিবার সকাল নয়টার দিকে এ ঘটনা ঘটে। নিহত কৃষকেরা হলেন জামালগঞ্জের লক্ষ্মীপুর গ্রামের লুৎফুর রহমান (৪৫) ও দক্ষিণ সুনামগঞ্জের গাজীনগর গ্রামের সৈয়দ মিয়া (৩০)। স্থানীয় কয়েকজন জানান, গ্রামের পাশের হাওরে গরু চরাতে গিয়ে বজ্রপাতে লুৎফুরের মৃত্যু হয়। একই সময় হাওরে ধান মাড়াইয়ের কাজে থাকা অবস্থায় বজ্রপাতে মারা যান সৈয়দ মিয়া। বজ্রপাতে তাঁর চারটি গরুও মারা যায়। দক্ষিণ সুনামগঞ্জ থানার ওসি আল আমিন ও জামালগঞ্জের ওসি আতিকুর রহমান ঘটনার সত্যতা নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত--
--০১:২৯, মে ০৮, ২০১৫--
--সুনামগঞ্জের ধরমপাশা উপজেলায় গতকাল বৃহস্পতিবার সকালে হোসেন আলী (৫০) নামের এক কৃষক বজ্রপাতে নিহত ও নজরুল ইসলাম (৩০) নামের এক শ্রমিক গুরুতর আহত হয়েছেন। এ ছাড়া বজ্রপাতে সাতটির গরুর মৃত্যু হয়। আহত নজরুলকে ওই দিন দুপুরে স্থানীয় উপজেলা স্বাস্থ্য কমপ্লেক্সে ভর্তি করা হয়েছে। উপজেলার বংশীকুণ্ডা দক্ষিণ ইউনিয়নের চাণ্ডালীপাড়া গ্রামের কৃষক হোসেন আলী গতকাল সকালে পাশের কাঞ্চনপুর হাওরে ধান কাটতে যান। সকাল সাড়ে ১০টার দিকে ঝোড়ো বাতাস ও আকস্মিক বজ্রপাত হলে হোসেন আলী ঘটনাস্থলেই মারা যান। একই সময়ে উপজেলার মধ্যনগর ইউনিয়নের মাড়ালা হাওর থেকে নৌকাযোগে ধান নিয়ে বাড়িতে আসার পথে কলুমা নদীতে নজরুল ইসলাম বজ্রপাতে গুরুতর আহত হন। ধরমপাশা (সুনামগঞ্জ) প্রতিনিধি|ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০০:৪৭, জুন ১৩, ২০১৪--
--মৌলভীবাজারের কমলগঞ্জের ঢুপাটিলা গ্রামে বজ্রপাতে এক কৃষকের মৃত্যু হয়েছে৷ গতকাল দুপুরে বৃষ্টিপাত শুরু হয়৷ এ সময় ঢুপাটিলা গ্রামের শামছুল হক (২৮) খেতে কাজ করছিলেন। একপর্যায়ে হঠাৎ বজ্রপাত হয়৷ এতে শামছুল আহত হন৷ তাঁকে উদ্ধার করে মৌলভীবাজার সদর হাসপাতালে নিয়ে গেলে কর্তব্যরত চিকিৎসক মৃত ঘোষণা করেন। উপজেলা নির্বাহী কর্মকর্তা মোহাম্মদ জাহিদুল ইসলাম ঘটনার সত্যতা নিশ্চিত করেছেন৷ ইহাতে মন্তব্য প্রদান বন্ধ রয়েছে--
#####
#####--চার জেলায় বজ্রপাতে আটজন নিহত--
--আপডেট: ০২:২০, মে ০৯, ২০১৩--
--কিশোরগঞ্জের মিঠামইন ও অষ্টগ্রাম, ব্রাহ্মণবাড়িয়ার সরাইল, সুনামগঞ্জের দিরাই এবং ঢাকার কেরানীগঞ্জ উপজেলায় গতকাল বুধবার বজ্রপাতে সাতজন মারা গেছে। এর আগে গত মঙ্গলবার অষ্টগ্রামে বজ্রপাতে আরেকজন প্রাণ হারায়।পুলিশ ও প্রত্যক্ষদর্শীদের বরাত দিয়ে ঢাকার বাইরে প্রথম আলোর নিজস্ব প্রতিবেদক ও প্রতিনিধিদের পাঠানো খবর:নিকলী (কিশোরগঞ্জ): মিঠামইন উপজেলার উড়িয়ন্দ হাওরে দুপুরে ধান কাটতে গিয়ে বজ্রপাতে ঘটনাস্থলে দুই কৃষক মারা যায়। তারা হলো উড়িয়ন্দ গ্রামের সোবান মিয়ার ছেলে আলী আকবর ও ঘোপদিঘী ইউনিয়নের পশ্চিম শরিফপুর গ্রামের চান মিয়ার ছেলে রুবেল মিয়া। থানার ভারপ্রাপ্ত কর্মকর্তা (ওসি) দীপক মজুমদার ঘটনার সত্যতা নিশ্চিত করেছেন।ভৈরব (কিশোরগঞ্জ): সকাল আটটার দিকে অষ্টগ্রাম উপজেলার আদমপুর ইউনিয়নের চৌদন্ত গ্রামের হরিষ চন্দ্র দাস (৫৩) মাছ ধরতে বিলে যান। এ সময় বাজ পড়লে তিনি মারা যান। এর আগে গত মঙ্গলবার দুপুরে উপজেলার ইকুরদিয়া গ্রামে বজ্রপাতে প্রাণ হারান অজ্ঞাতপরিচয় এক ব্যক্তি।সরাইল (ব্রাহ্মণবাড়িয়া): ভোরে উপজেলার শাহবাজপুর ইউনিয়নের দিঘীরপাড় গ্রামের মো. নোয়ার মিয়ার ফসলি মাঠে ধান কাটতে যান ছয়জন কৃষিশ্রমিক। সকাল সাড়ে ১০টার দিকে বজ্রপাতে কৃষিশ্রমিক আনোয়ার হোসেন (৩০) ও আনসর আলী (৫০) ঘটনাস্থলেই মারা যান। আনোয়ার দিঘীরপাড় গ্রামের আবু সায়েদ মিয়ার ছেলে। আনসর আলী বিজয়নগর উপজেলার রামপুর গ্রামের বাসিন্দা। এ ছাড়া আহত মিলন মিয়া, আবদুল মান্নান, হাবিব মিয়া ও জামাল উদ্দিনকে উদ্ধার করে উপজেলা স্বাস্থ্য কমপ্লেক্সে ভর্তি করা হয়েছে।দিরাই (সুনামগঞ্জ): উপজেলার জগদল ইউনিয়নের সিংহনাথ গ্রামের পাশে শিবেরচর হাওরে দুপুরে আবদুল খালেক (৩৫) নামের এক ধান কাটার শ্রমিক বজ্রপাতে মারা গেছেন। তিনি সদর উপজেলার সুরমা ইউনিয়নের ষোলঘর গ্রামের আসসাদ মিয়ার ছেলে। থানার ওসি এনামুল হক ও স্থানীয় ইউনিয়ন পরিষদের (ইউপি) চেয়ারম্যান আবদুল সালাম ঘটনার সত্যতা নিশ্চিত করেন।কেরানীগঞ্জ (ঢাকা): বিকেলে বৃষ্টির সময় উপজেলার আমিরাবাগ খেলার মাঠে মো. শাহিন (১৫) নামের এক কিশোর বন্ধুদের নিয়ে ফুটবল খেলছিল। এ সময় বজ্রপাতে তার পুরো শরীর ঝলসে যায়। এতে ঘটনাস্থলেই সে মারা যায়। শাহিন উপজেলার কুশিয়ারবাগ ফয়েজনগর এলাকার মৃত সিদ্দিক মিয়ার ছেলে।ইহাতে মন্তব্য প্রদান বন্ধ রয়েছে--
#####
#####--একনজরে--
--আপডেট: ০২:২৭, মে ১০, ২০১৩--
--জেলার শীর্ষেএবারের এসএসসি পরীক্ষার ফলাফলে গাইবান্ধা আহম্মদ উদ্দিন শাহ শিশুনিকেতন স্কুল অ্যান্ড কলেজ জেলায় শীর্ষস্থান লাভ করেছে। এটি দিনাজপুর শিক্ষা বোর্ডের সেরা ২০ শিক্ষাপ্রতিষ্ঠানের মধ্যে ১১তম ও গাইবান্ধা সরকারি বালক উচ্চবিদ্যালয় ১৯তম স্থানে রয়েছে। গাইবান্ধা আহম্মদ উদ্দিন শাহ শিশুনিকেতন স্কুল অ্যান্ড কলেজ থেকে ১০১ জন পরীক্ষায় অংশ নিয়ে শতভাগ পাস করে। জিপিএ-৫ পায় ৭১ জন।  গাইবান্ধা প্রতিনিধি ছিনতাইকারীর কবলেপরীক্ষার ফল জানতে গিয়ে ছিনতাইকারীর কবলে পড়েছে দিনাজপুরের পার্বতীপুর উপজেলার সিঙ্গীমারী উচ্চবিদ্যালয়ের তিন এসএসসি পরীক্ষার্থী। তারা হলো রংপুরের বদরগঞ্জ উপজেলার বোর্ডের হাট গ্রামের কারিমুল (১৫), বালাডাঙ্গা গ্রামের রবিউল (১৬) ও পার্বতীপুরের ব্রহ্মোত্তর গ্রামের মজিবুল (১৫)। তারা পার্বতীপুরের জ্ঞানাঙ্কুর পাইলট উচ্চবিদ্যালয় কেন্দ্র থেকে এ বছর মানবিক বিভাগে এসএসসি পরীক্ষা দিয়েছিল।  পার্বতীপুর (দিনাজপুর) প্রতিনিধি ঘরে বজ্রপাতেফরিদপুরের নগরকান্দায় গত বুধবার সন্ধ্যায় ঝড়-বৃষ্টির সময় বজ্রপাতে পৌরসভার সাত নম্বর ওয়ার্ডের মিরাকান্দা গ্রামের কালু মাতুব্বরের বসতঘরটি ভস্মীভূত হয়ে গেছে। এ সময় পাশের বাড়ির সালমা বেগম (৩৫) আহত হন। অন্যদিকে লস্করদিয়া ইউনিয়নের জুঙ্গরদী গ্রামের নিজাম শেখের গোয়ালঘরে বজ্রপাতে একটি গাভি মারা যায় এবং সকিনা বেগম (৪০) নামের এক গৃহিণী আহত হন।  ফরিদপুর অফিস লাশ উদ্ধারপিরোজপুরের মঠবাড়িয়া উপজেলা স্বাস্থ্য কমপ্লেক্স থেকে গত বুধবার রাতে আল আমিন (১৮) নামের এক তরুণের লাশ উদ্ধার করেছে পুলিশ। আল আমিন উপজেলার বড় মাছুয়া গ্রামের শাহ ইসলামের ছেলে। হাসপাতাল ও পুলিশ সূত্রে জানা গেছে, বুধবার বিকেলে আল আমিন তাঁর বাবার সঙ্গে অভিমান করে কীটনাশক পান করেন। উপজেলা স্বাস্থ্য কমপ্লেক্সে ভর্তির পর সন্ধ্যায় তিনি মারা যান।  মঠবাড়িয়া (পিরোজপুর) প্রতিনিধি ইহাতে মন্তব্য প্রদান বন্ধ রয়েছে--
#####
#####--বজ্রপাতে দুজনের মৃত্যু--
--আপডেট: ০০:০৩, জানুয়ারি ১৮, ২০১৫--
--কিশোরগঞ্জের অষ্টগ্রামে বজ্রপাতে আনোয়ার হোসেন (৩৫) ও নারায়ণ দাস (৪২) নামের দুই ব্যক্তি নিহত হয়েছেন। গতকাল শনিবার দুপুরে এ ঘটনা ঘটে। আনোয়ার পেশায় কৃষক আর নারায়ণ জেলে। পুলিশ ও নিহত ব্যক্তির পরিবারের সদস্যরা জানান, নারায়ণ উপজেলার পূর্ব অষ্টগ্রাম ইউনিয়নের ইকুরদিয়া গ্রামের মোহন লাল দাসের ছেলে। আনোয়ার কলমা ইউনিয়নের শরীফপুর গ্রামের বাসিন্দা। নারায়ণ গতকাল বৃষ্টির সময় বাড়ির কাছের হাওরে মাছ ধরতে যান। শরীফপুর হাওরের নিজের জমিতে কাজ করতে যান আনোয়ার। বেলা দেড়টা থেকে পৌনে দুইটার মধ্যে বজ্রপাতে তাঁরা মারা যান। ইহাতে মন্তব্য প্রদান বন্ধ রয়েছে--
#####
#####--বরগুনায় সাতজনের মৃত্যু--
--আপডেট: ১৪:১২, মে ১৭, ২০১৩--
--ঘূর্ণিঝড় মহাসেনের তাণ্ডবে বরগুনার বিভিন্ন এলাকা লন্ডভন্ড হয়ে গেছে। মারা গেছেন অন্তত সাতজন। তাঁদের  চারজন গাছ চাপা পড়ে, একজন বজ্রপাতে এবং বাকি দুজন আশ্রয়কেন্দ্রে যাওয়ার সময় হুড়োহুড়ি করতে গিয়ে মারা যান। জেলায় ছয়টি উপজেলার ৪২টি ইউনিয়নে ঝড়ের তাণ্ডবে এক হাজারের বেশি বসতঘর, পাঁচটি শিক্ষাপ্রতিষ্ঠান সম্পূর্ণ বিধ্বস্ত হয়েছে। উপড়ে পড়েছে অসংখ্য গাছপালা। প্রবল বর্ষণ ও জোয়ারের পানিতে ভেসে গেছে জেলার প্রায় ৭০০ মাছের ঘের ও তিন হাজারের বেশি পুকুরের মাছ। জেলার বেশির ভাগ এলাকা হাঁটুপানির নিচে নিমজ্জিত রয়েছে। জেলা ত্রাণ ও পুনর্বাসন বিভাগ এবং মৎস্য বিভাগ প্রাথমিকভাবে ক্ষয়ক্ষতির সত্যতা নিশ্চিত করেছে। ঘূর্ণিঝড়ে নিহত ব্যক্তিরা হলেন বেতাগী উপজেলার পূর্ব রানীপুর গ্রামের সৈয়দ আলী (৭৫), বকুলতলী গ্রামের শিশু আমির হোসেন (৬); তালতলী উপজেলার ছোট আমখোলা গ্রামের চান মিয়া (৬০); বামনা উপজেলার বুকাবুনিয়া ইউনিয়নের লক্ষ্মীপুরা গ্রামের আনোয়ার হোসেন (৬০), একই ইউনিয়নের নাদিরা আকতার (২৬), বামনা সদর ইউনিয়নের সফিপুরের মোশারেফ হোসেন (৬৫) ও পাথরঘাটা উপজেলার ঘুটাবাছা গ্রামের হনুফা বেগম (২৫)। গত বুধবার দিবাগত রাত তিনটার দিকে ঝড়ে উপড়ে পড়া গাছের নিচে চাপা পড়ে সৈয়দ আলী এবং সকালে মারা যান আনোয়ার হোসেন, মোশারেফ হোসেন ও হনুফা বেগম। এ ছাড়া গতকাল বৃহস্পতিবার সকালে আশ্রয়কেন্দ্রে যাওয়ার পথে বজ্রপাতে মারা যায় আমির। হুড়োহুড়ি করে আশ্রয়কেন্দ্রে যাওয়ার সময় পড়ে গিয়ে গুরুতর আহত হয়ে মারা যান চান মিয়া ও নাদিরা। নাদিরা তিন মাসের অন্তঃসত্ত্বা ছিলেন। জেলা ঘূর্ণিঝড় প্রস্তুতি কেন্দ্রের কর্মকর্তারা জানান, গতকাল সকাল ছয়টার দিকে বরগুনাসহ দক্ষিণ উপকূলে প্রচণ্ড শক্তি নিয়ে আঘাত হানে মহাসেন। প্রায় তিন ঘণ্টা ধরে তাণ্ডব আর তুমুল বৃষ্টি ঝরিয়ে ঘূর্ণিঝড়টি দুর্বল হয়ে সকাল নয়টার দিকে মেঘনা নদীর মোহনার দিকে ধাবিত হয়। মহাসেনের প্রভাবে বুধবার মাঝরাত থেকেই বরগুনায় দমকা ও ঝোড়ো হাওয়া বইতে শুরু করে। একই সঙ্গে প্রবল বৃষ্টিপাত শুরু হয়। বুধবার দিবাগত রাত আড়াইটার দিকে বরগুনায় বিদ্যুৎ-সংযোগ বিচ্ছিন্ন হয়ে যায়। বরগুনা ও পাথরঘাটা শহর তিন ফুট পানির নিচে তলিয়ে যায়। খেপুপাড়া আবহাওয়া সতর্কীকরণ কেন্দ্রের প্রধান কর্মকর্তা প্রদীপ কুমার চক্রবর্তী জানান, ঘূর্ণিঝড়টি বরগুনা ও পটুয়াখালীতে হানা দেয়। এ সময় বাতাসের গতিবেগ ছিল প্রায় ১০০ কিলোমিটার। প্রায় তিন ঘণ্টা ধরে চলে ঝড়ের তাণ্ডব। এ সময় ২৮৪ মিলিমিটার বৃষ্টিপাত রেকর্ড করা হয়। প্রাথমিক হিসাবে, ঝড়ের ছোবলে তালতলী, পাথরঘাটা ও বরগুনা সদর উপজেলায় এক হাজারের বেশি বসতঘর বিধ্বস্ত হয়েছে। জেলায় প্রায় ৭০০ মাছের ঘের এবং তিন হাজারের বেশি পুকুরের মাছ জলোচ্ছ্বাসে ভেসে যাওয়ার খবর পাওয়া গেছে। বরগুনার ৩২৪টি আশ্রয়কেন্দ্রে এ পর্যন্ত প্রায় ৬৫ হাজার লোক আশ্রয় নিয়েছে। পায়রা নদীতে ফেরি চলাচল বন্ধ হয়ে যাওয়ায় সারা দেশের সঙ্গে বরগুনার সড়ক যোগাযোগ বিচ্ছিন্ন হয়ে পড়েছে। নদীতে নোঙর করা অবস্থায় একটি ফেরি ডুবে গেছে। জেলা ত্রাণ ও পুনর্বাসন কর্মকর্তা প্রকাশ চন্দ্র বিশ্বাস বলেন, ‘প্রাথমিকভাবে বরগুনায় এ পর্যন্ত সাতজনের মৃত্যুর খবর নিশ্চিত হওয়া গেছে এবং সহস্রাধিক বসতঘর বিলীন হওয়ার খবর পেয়েছি। তবে আমরা পূর্ণাঙ্গ ক্ষয়ক্ষতির তালিকা প্রস্তুত করার কাজ করছি।’ইহাতে মন্তব্য প্রদান বন্ধ রয়েছে--
#####
#####--সাতক্ষীরা ও মাগুরায় বজ্রপাতে দুজন নিহত--
--আপডেট: ০১:১৫, জুন ৩০, ২০১৪--
--সাতক্ষীরা সদর উপজেলার খেজুরডাঙ্গী গ্রামে গতকাল রোববার বজ্রপাতে মামুন হোসেন (৩৮) নামের এক যুবক ও মাগুরার মহম্মদপুর উপজেলার বাবুখালী ইউনিয়নে জামিরুল শেখ (১৪) নামে এক কিশোরের মৃত্যু হয়েছে। বজ্রপাতে দুজনের বাবা আহত হয়েছেন। সাতক্ষীরা সদর থানার ভারপ্রাপ্ত কর্মকর্তা (ওসি) ইনামুল হক ও প্রত্যক্ষদর্শীরা জানান, গতকাল দুপুরে সদর উপজেলার খেজুরডাঙ্গী গ্রামে মামুন ও তাঁর বাবা আবদুল মজিদ বৃষ্টির মধ্যে বাড়ির পাশে নিজেদের ধানখেতে কাজ করছিলেন। এ সময় বজ্রপাত হলে ঘটনাস্থলেই মামুনের মৃত্যু হয়। মজিদ গুরুতর আহত হন। তাঁকে উদ্ধার করে স্থানীয় একটি ক্লিনিকে ভর্তি করা হয়েছে। মহম্মদপুর উপজেলার বাবুখালী পুলিশ ফাঁড়ির উপপরিদর্শক (এসাআই) মিজানুর রহমান ও স্থানীয়রা জানান, বাবুখালী ইউনিয়নের মাধবপুর গ্রামে দুপুর ১২টার দিকে জামিরুল ও তাঁর বাবা নুয়ার শেখ বাড়ির পাশে মাঠে গরুর জন্য ঘাস কাটছিলেন। এ সময় গুঁড়ি গুঁড়ি বৃষ্টি হচ্ছিল। হঠাৎ তাঁদের ওপর বজ্রপাত হলে জামিরুল ঘটনাস্থলেই মারা যায় এবং নুয়ার শেখ আহত হন।ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০০:৫২, মার্চ ২৯, ২০১৫--
--শেরপুরের নকলা উপজেলার চরঅষ্টধর ইউনিয়নের দধিয়ারচর গ্রামে বজ্রপাতে মো. কাজিম উদ্দিন (৩৫) নামের এক কৃষক মারা গেছেন। গতকাল শনিবার বিকেলে এ ঘটনা ঘটে। কাজিম উদ্দিন ওই গ্রামের মো. আবদুল জলিলের ছেলে। স্থানীয় সূত্রে জানা গেছে, গতকাল বেলা তিনটার দিকে বৃষ্টি শুরু হলে কাজিম তাঁর গরু আনতে দধিয়ারচর গ্রামের মাঠে যান। এ সময় আকস্মিক বজ্রপাতে তিনি ঘটনাস্থলেই মারা যান। ইহাতে মন্তব্য প্রদান বন্ধ রয়েছে--
#####
#####--বজ্রপাতে নিহত ১--
--আপডেট: ০২:০২, মে ০৭, ২০১৩--
--মিরসরাইয়ে বজ্রপাতে জহিরুল আলম (৩৩) নামের এক ব্যক্তি নিহত হয়েছেন। গতকাল সোমবার উপজেলার ইছাখালী ইউনিয়নের উত্তর কাজী গ্রামে এ ঘটনা ঘটে।জানা গেছে, উপজেলার ইছাখালী ইউনিয়নের মৌলভিবাড়ির মৃত আবদুর রহমানের ছেলে জহিরুল আলম বাড়ির পাশের মাঠে কাজ করার সময় বজ্রপাতে গুরুতর আহত হন। প্রতিবেশীরা তাঁকে উদ্ধার করে উপজেলা স্বাস্থ্য কমপ্লেক্স মস্তাননগর হাসপাতালে নিয়ে গেলে কর্তব্যরত চিকিৎসক তাঁকে মৃত ঘোষণা করেন।নিহত জহিরুলের এক ছেলে ও এক মেয়ে। ইছাখালী ইউপির এক নম্বর ওয়ার্ডের সদস্য মহিউদ্দিন জহিরুলের মৃত্যুর বিষয়টি নিশ্চিত করেছেন।ইহাতে মন্তব্য প্রদান বন্ধ রয়েছে--
#####
#####--কৃষকের মৃত্যু--
--আপডেট: ০১:২৫, এপ্রিল ১৯, ২০১৫--
--সুনামগঞ্জ পৌর শহরের পাঠানবাড়ি এলাকায় গতকাল শনিবার বজ্রপাতে আবদুস সহিদ (৩০) নামের এক কৃষকের মৃত্যু হয়েছে। তিনি পাঠানবাড়ি গ্রামের আবদুল রাজ্জাকের ছেলে। সহিদের পরিবার সূত্রে জানা গেছে, সহিদ গ্রামের পাশে জমিতে ধান কাটছিলেন। বিকেল পাঁচটার দিকে আকস্মিক বজ্রপাতে তিনি আহত হন। পরে তাঁকে দ্রুত সুনামগঞ্জ সদর হাসপাতালে নেওয়া হয়। সেখানে চিকিৎসকেরা তাঁকে মৃত ঘোষণা করেন।ইহাতে মন্তব্য প্রদান বন্ধ রয়েছে--
#####
#####--সুনামগঞ্জে বজ্রপাতে ৬ কৃষকের মৃত্যু--
--আপডেট: ০০:৫০, এপ্রিল ১৮, ২০১৫--
--সুনামগঞ্জের বিভিন্ন উপজেলার হাওরে ধান কাটার সময় গতকাল শুক্রবার বিকেলে বজ্রপাতে ছয়জন কৃষক প্রাণ হারিয়েছেন। এর মধ্যে দিরাই উপজেলায় চারজন, দক্ষিণ সুনামগঞ্জ ও জামালগঞ্জ উপজেলায় একজন করে নিহত হয়েছেন।  পুলিশ ও স্থানীয় সূত্রে জানা গেছে, দিরাই উপজেলার রন্নারচর গ্রামের জ্ঞানেন্দ্র দাস (৬০), দিরাই শহরের বরারগাঁও গ্রামের জমসেদ আলী (৪৫), সাকিতপুর গ্রামের মিলাদ মিয়া (৩০), নগদীপুর গ্রামের শামসুল হক (২৭) হাওরে ধান কাটার সময় আকস্মিক বজ্রপাতে ঘটনাস্থলেই প্রাণ হারান। দিরাই থানার ভারপ্রাপ্ত কর্মকর্তা (ওসি) বায়েছ আলম বজ্রপাতে চারজনের মৃত্যুর বিষয়টি নিশ্চিত করেছেন। এ ছাড়া একই সময় জেলার জামালগঞ্জ উপজেলার পাকনার হাওরে গজারিয়া গ্রামের বামন মিয়া (২৬), দক্ষিণ সুনামগঞ্জ উপজেলার পশ্চিম বীরগাঁও ইউনিয়নের ঠাকুরভোগ গ্রামের কুয়েত মিয়া (১৭) বজ্রপাতে প্রাণ হারান।ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--আপডেট: ০২:১৭, জুন ২৮, ২০১৪--
--পাবনার ঈশ্বরদী উপজেলার দাশুড়িয়া ইউনিয়নে গতকাল শুক্রবার সকালে বজ্রপাতে দুই ব্যক্তির মৃত্যু হয়েছে। নিহত ব্যক্তিরা হলেন বয়রা গ্রামের আবদুর রহমান মোল্লা (৫০) ও বাগ আছলা গ্রামের আবু সাঈদ (৫৫)। প্রত্যক্ষদর্শী সূত্র জানায়, সকাল আটটার দিকে টিপ টিপ বৃষ্টির মধ্যে আবদুর রহমান মোল্লা ফসলের মাঠে কাজ করছিলেন। এ সময় বজ্রপাতে ঘটনাস্থলেই তিনি মারা যান৷ প্রায় একই সময়ে আবু সাঈদ বাড়ি থেকে পাশের মুলাডুলি বাজারে যাওয়ার পথে বজ্রপাতে মারা যান। ইহাতে মন্তব্য প্রদান বন্ধ রয়েছে--
#####
#####--বজ্রপাতে মৃত্যু--
--০১:৩১, ফেব্রুয়ারি ২০, ২০১৫--
--যশোরের অভয়নগর উপজেলার গাজীপুর গ্রামে গতকাল বৃহস্পতিবার সকালে বজ্রপাতে মমতাজ বেগম (৪৫) নামের এক গৃহবধূর মৃত্যু হয়েছে। এ সময় আহত হয়েছেন তাঁর স্বামী মকর আলী সরদার (৫২)। নিহত ব্যক্তির পরিবারের কয়েকজন জানান, গতকাল সকাল ছয়টার দিকে মকর আলী সরদার স্ত্রী মমতাজ বেগমকে সঙ্গে নিয়ে বাড়ির পাশে বাগানে ঝড়ে ভেঙে পড়া গাছের ডালপালা কুড়াচ্ছিলেন। এ সময় বজ্রপাতে মমতাজ বেগম ঘটনাস্থলে মারা যান। গুরুতর আহত হন মকর আলী। তাঁকে স্থানীয়ভাবে চিকিৎসা দেওয়া হয়েছে। তিনি উপজেলার চলিশিয়া ইউনিয়নের ৯ নম্বর ওয়ার্ডের সদস্য। অভয়নগর (যশোর) প্রতিনিধি|ইহাতে মন্তব্য প্রদান বন্ধ রয়েছে--
#####
#####
--বজ্রপাত বজ্র মারা মৃত্যু --
--মাদারীপুরে বজ্রপাতে পাঁচটি গরুর মৃত্যু--
--তারিখ: ০৬-০৫-২০১৩--
--মাদারীপুরের কালকিনি উপজেলার আলীনগর এলাকার উত্তর কানাইপুর গ্রামে গত শনিবার বিকেলে বজ্রপাতে মোনাই চৌকিদার নামের এক কৃষকের পাঁচটি গরু মারা গেছে। স্থানীয় সূত্রে জানা গেছে, গরুর ঘরের পাশে নারিকেলগাছে বজ্রপাত হয়। এর আঘাতে দুটি গাভি, দুটি বাছুর ও একটি ষাড় গরুর মৃত্যু ঘটেছে। --
#####
#####
--bhorerkagoj.net--
--বজ্রপাত বজ্র আহত বৃষ্টি মৃত্যু হত --
--মেলান্দহে বজ্রপাতে কৃষকের মৃত্যু--
--সোমবার, ২২ সেপ্টেম্বর ২০১৪--
--কাগজ প্রতিবেদক, জামালপুর : জেলার মেলান্দহ উপজেরায় বজ্রপাতে দেলোয়ার হোসেন দেলু (৩০) নামে এক কৃষকের মৃত্যু হয়েছে। স্থানীয় সূত্র জানায়, গত শনিবার দুপুরে উপজেলার আমবাড়িয়া গ্রামের তমেজ উদ্দিনের পুত্র দেলোয়ার হোসেন দেলু বৃষ্টির মধ্যে মাঠে কাজ করার সময় বজ্রপাতের ঘটনা ঘটলে তিনি আহত হন। পরে স্থানীয় লোকজন মেলান্দহ হাসপাতালে নিয়ে গেলে কর্তব্যরত চিকিৎসক তাকে মৃত বলে ঘোষণা করেন। --
#####
#####
--bhorerkagoj.net--
--বজ্রপাত বজ্র আহত মৃত্যু হত --
--দিনাজপুরে বজ্রপাতে ২ জন ও বিদ্যুৎস্পৃষ্টে ১ জনের মৃত্যু--
--রবিবার, ৩০ আগস্ট ২০১৫--
--দিনাজপুর প্রতিনিধি : দিনাজপুর বোচাগঞ্জ উপজেলার পল্লীতে বজ্রপাতে ২ জন এবং বীরগঞ্জ উপজেলায় বিদ্যুৎস্পৃষ্ট হয়ে ১ জনের মৃত্যু হয়েছে। দিনাজপুর পুলিশ সূত্রে জানা যায়, গত বৃহস্পতিবার ভোরে জেলার বোচাগঞ্জ উপজেলার খালপাড়া গ্রামের সোলায়মান আলী (৬০) ও মনিপুর গ্রামের বাবলু (৪৫) জমিতে কাজ করার সময় বজ্রপাতে গুরুতর আহত হন। ২ জনকে বোচাগঞ্জ উপজেলা স্বাস্থ্য কমপ্লেক্সে ভর্তি করা হলে গত বৃহস্পতিবার দুপুরে তাদের মৃত্যু হয়। এদিকে বৃহস্পতিবার সকালে দিনাজপুরের বীরগঞ্জ উপজেলা ভোগনগর ইউনিয়নের মহুগাঁও গ্রামের কাঞ্চন রায়ের ছেলে গোপাল রায় (১৮) জেনারেটরে সংযোগ দেয়ার সময় বিদ্যুৎস্পৃষ্ট হয়ে গুরুতর আহত হয়। তাকে দ্রুত বীরগঞ্জ উপজেলা স্বাস্থ্য কমপ্লেক্সে নিয়ে যাওয়া হলে কর্তব্যরত চিকিৎসক তাকে মৃত ঘোষণা করেন। এ দুটি ঘটনায় সংশ্লিষ্ট থানায় পৃথক ২টি অস্বাভাবিক মৃত্যু মামলা দায়ের করা হয়। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত --
--দিনাজপুরে বজ্রপাতে ২ জনের মৃত্যু, আহত ১০ শিক্ষার্থী--
--সোমবার, ১৭ আগস্ট ২০১৫--
--দিনাজপুর প্রতিনিধি : জেলার বোচাগঞ্জ উপজেলায় গতকাল রোববার দুপুরে বজ্রপাতে ২ জন নিহত এবং ১০ স্কুলছাত্র আহত হয়েছে। শিক্ষার্থীরা জানান, দুপুর দেড়টার দিকে বজ্রপাত হলে দেউর উচ্চ বিদ্যালয়ে ষষ্ঠ শ্রেণির ছাত্র বাপ্পী মারা যায়। এ ঘটনায় দেউর উচ্চ বিদ্যালয়ের সপ্তম শ্রেণির শিক্ষার্থী শিরিন আক্তার, মকছেদ আলম, ষষ্ঠ শ্রেণির সুরেশ চন্দ্র, সাবির হোসেন, সাইদুর রহমান, দেউর সরকারি প্রাথমিক বিদ্যালয়ের প্রথম শ্রেণির ছাত্র রিফাত রহমান, মতিউর রহমানসহ ১০ জন আহত হয়। আহতদের বোচাগঞ্জ উপজেলা স্বাস্থ্য কমপ্লেক্সে ভর্তি করা হয়েছে। পরে স্কুলজুড়ে বজ্রপাত আতঙ্ক ছড়িয়ে পড়লে স্কুল ছুটি ঘোষণা করা হয়। এদিকে একই সময় বজ্রপাতে মুর্শিদহাট ইউনিয়নের জালগাঁও গ্রামের কৃষক নেগর চন্দ্র রায়ের ছেলে শ্যামল চন্দ্র রায়ের (৩০) মৃত্যু হয়। শ্যামল চন্দ্র ওই সময় জমিতে কাজ করছিল। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি হত --
--মেহেন্দিগঞ্জে বজ্রপাতে ব্যবসায়ী নিহত--
--রবিবার, ২০ সেপ্টেম্বর ২০১৫--
--মেহেন্দিগঞ্জ (বরিশাল) প্রতিনিধি : বরিশালের মেহেন্দিগঞ্জে বজ্রপাতে বাবুল মোল্লা নামের এক ব্যবসায়ী নিহত হয়েছেন। আহত হয়েছে জসীম উদ্দিন নামের অপর এক ব্যবসায়ী। গত শুক্রবার দুপুর ২টার দিকে উপজেলার চরগোপালপুর ইউনিয়নের চরলেঙ্গুটিয়া গ্রামে এ ঘটনা ঘটে। নিহত বাবুল মোল্লা লেগুটিয়া এলাকার আজিজ মোল্লার ছেলে। চরগোপালপুর ইউনিয়নের ইউপি সদস্য মো. মনির হোসেন ঘটনার সত্যতা নিশ্চিত করে জানান, শুক্রবার দুপুরে লেঙ্গুটিয়া বাজারের ব্যবসায়ী বাবুল মোল্লা অপর ব্যবসায়ী জসিম উদ্দিনকে সঙ্গে নিয়ে বাড়ি ফিরছিলেন। পথিমধ্যে বৃষ্টি শুরু হলে তারা লেঙ্গুটিয়া মুসলিম বালিকা বিদ্যালয়ের সামনে একটি দোকানে আশ্রয় নেন। এ সময় আকস্মিক একটি বজ্রপাত ওই দোকানের সামনে পড়লে এতে ঘটনাস্থলেই বাবুল মোল্লা নিহত হন। এ বিষয়ে মেহেন্দিগঞ্জ থানার অফিসার ইনচার্জ উজ্জ্বল কুমার দে বলেন, গুরুতর আহত জসীম উদ্দিনকে স্বজনরা বরিশাল শেবাচিম হাসপাতালে নিয়ে গেছেন। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মৃত্যু হত হতাহত --
--চার স্থানে বজ্রপাতে নিহত ২, আহত ৬--
--মঙ্গলবার, ৬ অক্টোবর ২০১৫--
--সারা দেশ ডেস্ক : দেশের চার স্থানে বজ্রপাতে দুইজন নিহত ও ছয়জন আহত হয়। ভোরের কাগজ প্রতিনিধিদের পাঠানো সংবাদ : টেকনাফ (কক্সবাজার) : টেকনাফে বজ্রপাতে এক ব্যক্তি মর্মান্তিকভাবে নিহত হয়। সে টেকনাফ উপজেলার হোয়াইক্যংয়ের উত্তর পাড়া গ্রামের মৃত ওয়াজেদ বলির ছেলে ছৈয়দ আহমদ (৭৫)। গত রোববার দুপুর আড়াইটার দিকে বাড়ির পাশের রাস্তায় এ ঘটনা ঘটে। জানা যায়, নিহত ছৈয়দ আহমদ জোহরের নামাজ শেষে বাড়িতে গিয়ে দুপুরে খাওয়া শেষে হোয়াইক্যং স্টেশনে আসছিলেন। বাড়ি থেকে সামান্য দূরে রাস্তায় পৌঁছলে হঠাৎ করে বজ্রপাত তার শরীরে পড়লে তিনি ঘটনাস্থলে নিহত হন। নিহতের একস্ত্রীসহ ৩ ছেলে ও ৩ মেয়ে রয়েছে। হোয়াইক্যং পুলিশ ফাঁড়ির ইনচার্জ এসআই শামীউর রহমান সংবাদের সত্যতা নিশ্চিত করেছেন। নাইক্ষ্যংছড়ি (বান্দরবান) : পার্বত্য বান্দরবানের নাইক্ষ্যংছড়ি ও কক্সবাজারের রামুর গর্জনিয়া ইউনিয়নে বজ্রপাতে এক নারীর মৃত্যু ও একই পরিবারের শিশুসহ অন্তত চার জন গুরুত্বর আহত হয়। গত রোববার বিকেল সাড়ে ৩টার দিকে পৃথক এ দুর্ঘটনা ঘটে। নিহত মহিলার নাম উম্মে খাইর (৩৭)। সে নাইক্ষ্যংছড়ি উপজেলা মহিলা আওয়ামী লীগের সদস্য ও সদর ইউনিয়নের আদর্শ গ্রামের ফরিদুল আলমের স্ত্রী। তার তিন ছেলে ও পাঁচ মেয়ে রয়েছে। স্থানীয় সূত্র জানায়, বিকেলে বাগানের কলাগাছ থেকে কলার ছড়া নিয়ে বাড়িতে যাচ্ছিল উম্মে খাইর। এ সময় হঠাৎ বজ্রপাতের প্রচন্ড আঘাতে ঘটনাস্থলেই তিনি প্রাণ হারান। নাইক্ষ্যংছড়ি উপজেলা নির্বাহী অফিসার এস এম শাহেদুল ইসলাম জানান, রোববার সন্ধ্যায় ঘটনাস্থল পরিদর্শন করে তিনি প্রশাসনের পক্ষ থেকে উম্মে খাইরের দাফনের ব্যবস্থা করেন। এদিকে একই সময়ে বজ্রপাতের আঘাতে পৃথক ঘটনায় নাইক্ষ্যংছড়ি সদর ইউনিয়নের কালুকাটা গ্রামে কবির আহমদের স্ত্রী শামশুন নাহার, ফাতেমা বেগম, শিশু মেয়ে হুমাইরা ও রামু উপজেলার গর্জনিয়া ইউনিয়নের মোক্তারঘোনা গ্রামে নুরু ফকির (৪৮) নামের এক ব্যক্তি গুরুত্বর আহত হয়েছে। আশঙ্কাজনক অবস্থায় নুরু ফকির নাইক্ষ্যংছড়ি হাসপাতালে এবং বাকি তিনজন কক্সবাজার সদর হাসপাতালে চিকিৎসাধিন রয়েছে। গর্জনিয়ার ফকিরপাড়া গ্রামের বাসিন্দা ইউসুফ সিকদার জানান, ঘটনাস্থল থেকে দ্রুত উদ্ধার করার পর নুরু ফকির নাইক্ষ্যংছড়ি উপজেলা স্বাস্থ্য কমপ্লেক্সে চিকিৎসাধীন রয়েছে। তাকে আশঙ্কাজনক অবস্থায় অক্সিজেন দেয়া হচ্ছে। তার সুস্থ হতে প্রচুর টাকার প্রয়োজন হতে পারে বলে জানিয়েছেন চিকিৎসকরা। পেকুয়া (কক্সবাজার) : পেকুয়ায় বজ্রপাতে দুই মৎস্য চাষি হতাহত হয়। এদের মধ্যে শকির আলম (৬০) নামের এক ব্যক্তি বজ্রপাতের আঘাতে ঘটনাস্থলে প্রাণ হারায়। অপরজন গুরুতর আহতবস্থায় পেকুয়া হাসপাতালে চিকিৎসাধীন রয়েছে। তার অবস্থাও আশঙ্কাজনক বলে পারিবারিক সূত্রে জানা গেছে। ঘটনাটি ঘটেছে গত ৩ অক্টোবর শনিবার রাত ৮টার দিকে উপজেলার মগনামা ইউনিয়নের কালার পাড়া এলাকায়। নিহত শকির আলম বেদেরবিল পাড়া এলাকার মৃত আলী আহমদের ছেলে। আহত নুর ছৈয়দ (৫৫) কালার পাড়া এলাকার মৃত আলী রুহুল উল্লাহর ছেলে বলে জানা গেছে। স্থানীয় সূত্রে জানা গেছে ওই রাতে তারা দুজন চিংড়ি ঘেরের বাসাতে ঘুমাচ্ছিলেন। এ সময় আকস্মিক প্রচণ্ড বজ্রপাতে দুজন হতাহত হয়েছেন। ইউপি সদস্য শাহেদুল ইসলামের সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মারা মৃত্যু হত অসুস্থ --
--চার জেলায় বজ্রপাতে গৃহবধূ ও কৃষকসহ ৪ জনের মৃত্যু--
--বৃহস্পতিবার, ১১ জুন ২০১৫--
--কাগজ ডেস্ক : চার জেলায় বজ্রপাতে গৃহবধূ ও কৃষকসহ ৪ জনের মৃত্যু হয়েছে। এর মধ্যে কুড়িগ্রামে গৃহবধূ, নরসিংদী, ব্রাহ্মণবাড়িয়ার বিজয়নগর এবং গাজীপুরের শ্রীপুরে একজন করে ৩ কৃষক মারা যান। এ সম্পর্কে আমাদের প্রতিনিধিদের পাঠানো খবর- কুড়িগ্রাম : জেলায় পৃথক বজ্রপাতে এক গৃহবধূর মৃত্যু হয়েছে। এ সময় এক নারীসহ ৮ শিক্ষার্থী আহত হন। গতকাল বুধবার দুপুরে জেলার উলিপুর উপজেলার জোনাইডাঙ্গা গ্রামের জাফর আলীর স্ত্রী আছিয়া বেগম (৩৫) মাঠে গরু আনতে গেলে বজ্রপাতে ঝলসে যান। সঙ্গে সঙ্গে তাকে উলিপুর স্বাস্থ্য কমপ্লেক্সে নিয়ে যাওয়া হলে কর্তব্যরত চিকিৎসক তাকে মৃত বলে ঘোষণা করেন। এ সময় গোলাপী বেগমকে আশঙ্কাজনক অবস্থায় রংপুর মেডিকেল কলেজ হাসপাতালে পাঠানো হয়। অপরদিকে একই সময় উপজেলার বজরা ইউনিয়নের কালপানি বজরা সরকারি প্রাথমিক বিদ্যালয় মাঠে বজ্রপাতের ঘটনা ঘটে। এতে স্কুল মাঠের একটি রেনট্রি কড়ই গাছ ফেটে দুভাগ হয়ে যায়। এ সময় জুম্মাহাট দারুল উলুম ফাজিল মাদ্রাসার দশম শ্রেণির বিজ্ঞান শাখার ছাত্র রেফাকাত হোসেন (১৬) বাড়ি ফেরার পথে ওই বিদ্যালয় মাঠের কাছে পৌঁছালে বজ্রপাতের ঘটনায় আহত হয়। এদিকে বজ্রপাতের ঘটনায় আতঙ্কিত হয়ে ওই বিদ্যালয়ের পঞ্চম শ্রেণির শিক্ষার্থী রাফিয়া সুলতানা, রিফাত জাহান, পপি মোদক, তাপসি মোদক, লাবনি, মারুফা, শাওন ও জাহিদ নামে ৮ শিক্ষার্থী অসুস্থ হয়ে পড়ে। নরসিংদী : জমিতে কৃষি কাজ শেষে বাড়ি ফেরার পথে বজ্রাপাতে হাবিবুর রহমান (৩৮) নামে এক কৃষক নিহত এবং নাজিম উদ্দিন (৫০) নামে অপর এক ব্যক্তি আহত হয়েছেন। গতকাল বুধবার দুপুরে শিবপুর উপজেলার আইয়ূবপুর ইউনিয়নের বন্যাশিবপুর গ্রামে এই ঘটনা ঘটে। ইউপি চেয়ারম্যান আবু তাহের জানান, দুপুর সাড়ে ১২টার দিকে ওই গ্রামের মৃত আব্দুস সাত্তারের ছেলে হাবিবুর এবং মৃত জবেদ আলীর ছেলে নাজিম জমিতে কৃষি কাজ শেষে বাড়ির পথে রওনা দেন। প্রবল বৃষ্টি মাথায় নিয়ে কিছু দূর আসার পরই তাদের ওপরে বজ্রপাত ঘটে। এতে হাবিবুর রহমান ঘটনাস্থলেই মারা যান এবং নাজিম উদ্দিন আহত হন। নাজিম উদ্দিনকে প্রথমে নরসিংদী জেলা হাসপাতালে এবং পরে ঢাকা মেডিকেল কলেজ হাসপাতালে পাঠানো হয়। বিজয়নগর (ব্রাহ্মণবাড়িয়া) : উপজেলার চান্দুরা ইউনিয়নের সাতগাঁও গ্রামে গতকাল বুধবার সকাল সাড়ে ৭টার দিকে মো. নূরুল আমিন (৫০) নামে এক কৃষক বজ্রপাতে মারা গেছেন। নূরুল আমিন ওই গ্রামের মৃত হাজি আব্দুল মোমিনের ছেলে। ২ নং চান্দুরা ইউনিয়ন পরিষদ চেয়ারম্যান এ এম শামীউল হক চৌধুরী ও উপজেলা নির্বাহী কর্মকর্তা মোহাম্মদ বশিরুল হক ভূঁইয়া বিষয়টি নিশ্চিত করে বলেন, সকালে নূরুল আমিন তার বাড়ির পাশে ধানক্ষেত দেখতে যান। এ সময় হঠাৎ বজ্রপাতের ঘটনা ঘটলে ঘটনাস্থলইে তিনি মারা যান। শ্রীপুর (গাজীপুর) : বজ্রপাতে উপজেলার সাতখামাইর এলাকায় এক কৃষকের মৃত্যু এবং কাওরাইদে এলাকায় এক ব্যক্তি আহত হয়েছেন। নিহতের নাম আবুল হোসেন (৫০)। তার বাড়ি ময়মনসিংহের ঈশ্বরগঞ্জ উপজেলায় এবং আহত মহসিন আহমেদ (৫০) কাওরাইদ ইউনিয়নের বিধাই গ্রামের আশ্রব আলীর ছেলে। গতকাল বুধবার বেলা ১১টার দিকে এই বজ্রপাতের ঘটনা ঘটে। জানা যায়, আবুল হোসেন সাতখামাইর এলাকায় আসাদ মিয়ার বাড়িতে থেকে কৃষি শ্রমিকের কাজ করতেন। কৃষি জমিতে কাজ করে ফেরার পথে বেলা ১১টার দিকে বজ্রপাতে মারা যান। পরে স্বজনরা তার লাশ গ্রামের বাড়িতে নিয়ে যান। এদিকে শ্রীপুর উপজেলা স্বাস্থ্য কমপ্লেক্সে কর্তব্যরত চিকিৎসক রহিমা সুলতানা জানান, আহত হয়েছেন মহসিন আহমেদকে (৫০) শ্রীপুর উপজেলা স্বাস্থ্য কমপ্লেক্সে চিকিৎসাধীন রয়েছেন। --
#####
#####
--bhorerkagoj.net--
--বজ্রপাত বজ্র ক্ষতি দুর্ঘটনা নিহত মারা হত --
--কুয়াকাটায় বজ্রপাতে যুবকের মৃত্যু--
--রবিবার, ২০ সেপ্টেম্বর ২০১৫--
--কুয়াকাটা প্রতিনিধি : কুয়াকাটার তাহেরপুর গ্রামে বজ্রপাতে আল-আমিন (২৬) নামে এক যুবক মারা গেছে। গত শুক্রবার দুপুর সাড়ে ১২টার দিকে এ দুর্ঘটনা ঘটে। প্রত্যক্ষদর্শী কুয়াকাটা খানাবাদ কলেজের অফিস সহকারী ওই গ্রামের মো. শহিদুল ইসলাম সরদার জানিয়েছেন, আল-আমিন তার এক ভাগ্নেকে নিয়ে মৎস্য বন্দর আলীপুর থেকে বাড়ির উদ্দেশ্যে যাচ্ছিল। বাড়ির সামনে রাস্তায় বজ্রপাতের শিকার হয়ে ঢলে পড়লে আশপাশের লোকজন ছুটে আসে। নিহত আল-আমিনের অপেক্ষাকৃত দূরে থাকা ভাগ্নের কোনো ক্ষতি হয়নি। আল-আমিনের বাবার নাম আফজাল খান। পেশায় রাজমিস্ত্রী আল-আমিন এক সন্তানের জনক। এ ঘটনায় তাহেরপুর গ্রামে শোকের ছায়া নেমে এসেছে। --
#####
#####
--bhorerkagoj.net--
--বজ্রপাত বজ্র বৃষ্টি মৃত্যু --
--বোচাগঞ্জে বজ্রপাতে ২ জনের মৃত্যু--
--শুক্রবার, ২৮ আগস্ট ২০১৫--
--বোচাগঞ্জ (দিনাজপুর) প্রতিনিধি : গত বুধবার দুপুরে দিনাজপুরের বোচাগঞ্জে বজ্রপাতে ৪নং আটগাও ইউনিয়নের আটগাও খালপাড়া গ্রামের বসবাসকারী মৃত অফির উদ্দীনের ছেলে মো. সোলায়মান আলী (৬০) ও একই ইউনিয়নের মনিপুর গ্রামের বসবাসকারী জগেন্দ্র নাথ রায়ের ছেলে শ্রী বাবুল চন্দ্র রায়ের মৃত্যু হয়েছে। জানা গেছে, বুধবার দুপুরে বৃষ্টি চলাকালে সলায়মান আলী সবুজ খামার নামক এলাকায় জমির আগাছা পরিস্কার করছিলেন এবং বাবুল রায় মনিপুর মৌজার ফসলের ক্ষেতে ঘাস কাটছিলেন । এ সময় বজ্রপাতে তাদের মৃত্যু হয়। এঘটনায় আটগাও ইউনিয়নে শোকের ছায়া নেমে আসে। --
#####
#####
--bhorerkagoj.net--
--বজ্রপাত বজ্র নিহত বৃষ্টি মৃত্যু হত --
--ধুনটে বজ্রপাতে দিনমজুরের মৃত্যু--
--রবিবার, ২ আগস্ট ২০১৫--
--ধুনট (বগুড়া) প্রতিনিধি : বগুড়ার ধুনট উপজেলার এলাঙ্গী ইউনিয়নে বজ্রপাতে ছানোয়ার হোসেন (৫২) নামে এক দিনমজুরের মৃত্যু হয়। গত বৃহস্পতিবার বিকেল ৫টার দিকে উপজেলার তারাকান্দি গ্রামে ফসলের মাঠে এ ঘটনা ঘটে। নিহত ছানোয়ার হোসেন ধুনট উপজেলার তারাকান্দি গ্রামের মৃত আয়েজতুল্লাহ প্রামাণিকের ছেলে। ধুনট উপজেলার এলাঙ্গী ইউনিয়ন পরিষদের চেয়ারম্যান এম এ তারেক হেলাল জানান, ছানোয়ার হোসেন বৃহস্পতিবার বিকেলে বাড়ির পাশে ক্ষেত থেকে পাট কাটতে ছিলেন। এ সময় হালকা বৃষ্টির সঙ্গে বজ্রপাতে ঘটনাস্থলেই ছানোয়ার হোসেনের মৃত্যু হয়। --
#####
#####
--bhorerkagoj.net--
--বজ্রপাত বজ্র আহত নিহত হত --
--খাগড়াছড়িতে বজ্রপাতে পুলিশ সদস্য নিহত আহত ১--
--বুধবার, ২ সেপ্টেম্বর ২০১৫--
--কাগজ প্রতিবেদক, খাগড়াছড়ি : খাগড়াছড়ি জেলার রামগড় উপজেলার নাকাপা এলাকায় বজ্রপাতে কর্তব্যরত পুলিশ সদস্য শরীফ আহমেদ নিহত হয়েছেন। এ সময় আহত হয়েছেন এক পুলিশ সদস্য। রামগড় থানার অফিসার ইনচার্জ মুহাম্মদ মাঈনুদ্দীন খাঁন জানান, রাত ১২টার দিকে রামগড় উপজেলার নাকাপায় কর্তব্যরত ছিল পুলিশের একটি দল। এ সময় হঠাৎ বজ্রপাত হলে ঘটনাস্থলেই পড়ে যান পুলিশ সদস্য শরীফ আহমেদ ও আলফাজ উদ্দিন। পরে অন্য সদস্যরা তাদের উদ্ধার করে খাগড়াছড়ি আধুনিক সদর হাসপাতালে পাঠালে কর্তব্যরত চিকিৎসকরা শরীফ আহমেদকে মৃত ঘোষণা করেন এবং গুরুতর আহত আলফাজ উদ্দিনকে উন্নত চিকিৎসার জন্য চট্টগ্রাম আর্মি মেডিকেল কলেজ হাসপাতালে পাঠানো হয়। নিহত শরীফের বাড়ি কুমিল্লা জেলার সদর উপজেলার আনন্দ নগর এলাকায়। আহত এলতাজ উদ্দিনের বাড়ি চট্টগ্রামে। --
#####
#####
--bhorerkagoj.net--
--বজ্রপাত বজ্র নিহত মৃত্যু হত --
--সুনামগঞ্জের দিরাইয়ে বজ্রপাতে নিহত ৩--
--বুধবার, ১৫ জুলাই ২০১৫--
--সুনামগঞ্জ প্রতিনিধি : জেলার দিরাইয়ে বজ্রপাতে তিনজনের মৃত্যু হয়েছে। গতকাল মঙ্গলবার সকাল ১০টায় দিরাই উপজেলার রফিনগর ইউনিয়নে পৃথক বজ্রপাতে এদের মৃত্যু হয়। নিহতরা হলেন, মিজান (৩০), মোকাইম (২৫) ও আবদুল্লাহ (২০)। এলাকাবাসী ও পুলিশ সূত্র জানায়, সকালে নিছনপুরের হাওর ও নোয়াগাঁও হাওরে মাছ ধরতে গেলে এ সময় বজ্রপাতে এদের মৃত্যু হয়। দিরাই থানার ওসি বিষয়টি নিশ্চিত করেছেন। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত হতাহত --
--হবিগঞ্জে নৌকায় বজ্রপাতে ৪ জন নিহত--
--বৃহস্পতিবার, ১৬ জুলাই ২০১৫--
--হবিগঞ্জ প্রতিনিধি : জেলার আজমিরীগঞ্জ উপজেলার বিরাট-কুশিয়ারা ফেরিঘাট এলাকায় গতকাল বুধবার দুপুরে একটি নৌকায় বজ্রপাতের ঘটনায় ৪ জনের মৃত্যু এবং ২ জন আহত হয়েছেন। নিহতরা হলেন- মুছা মিয়া (৪০), প্রসীতজিথ সূত্রধর (৩৮), মনোজিথ লাল সূত্রধর (৩৮) এবং প্রীতিশ সূত্রধর (৪০)। আহত ২ জনকে আজমিরীগঞ্জ উপজেলা স্বাস্থ্য কমপ্লেক্সে ভর্তি করা হয়েছে। পুলিশ জানায়, দুপুর ১২টার দিকে ব্যবসার কাজে বিরাট গ্রাম থেকে নৌকাযোগে আজমিরীগঞ্জে যাওয়ার পথে বজ্রপাতে তারা সবাই আহত হন। এ সময় তাদের উদ্ধার করে আজমিরীগঞ্জ উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক ৪ জনকে মৃত বলে ঘোষণা করেন। পরে ৪ জনের লাশ পরিবারের কাছে হস্তান্তর করা হয়েছে। হতাহতরা সবাই ক্ষুদ্র ব্যবসায়ী ছিলেন। জেলা ত্রাণ ও পুনর্বাসন অফিস সূত্রে জানা যায়, বজ্রপাতে মারা যাওয়া ৪ জনের প্রত্যেক পরিবারকে ২০ হাজার টাকা করে দেয়া হবে। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মারা মৃত্যু হত --
--৬ জেলায় বজ্রপাতে জামাই-শাশুড়ি ও কৃষকসহ ৯ জনের মৃত্যু--
--শুক্রবার, ১২ জুন ২০১৫--
--কাগজ ডেস্ক : ৬ জেলায় বজ্রপাতে জামাই-শাশুড়ি ও কৃষকসহ ৯ জনের মৃত্যু হয়েছে। এর মধ্যে ঠাকুরগাঁওয়ের পীরগঞ্জে জামাই-শাশুড়ি, বরিশালে ২, ব্রাহ্মণবাড়িয়ায় ২ এবং গাইবান্ধার ফুলছড়ি, কুমিল্লা ও চাঁদপুরের ফরিদগঞ্জে একজন করে ৩ জন মারা যান। এ সম্পর্কে আমাদের প্রতিনিধিদের পাঠানো খবর- বরিশাল : জেলার মেহেন্দিগঞ্জ উপজেলায় পৃথক বজ্রপাতের ঘটনায় ২ কৃষক নিহত এবং ২ স্কুল শিক্ষার্থীসহ ৩ জন আহত হয়েছেন। গতকাল বৃহস্পতিবার দুপুর দেড়টার দিকে বজ্রপাতে আন্দারমানিক গ্রামের ২ কৃষক মারা যান। তারা হলেন- ওই গ্রামের ফজলে করিম সিকদারের ছেলে রুস্তুম আলী সিকদার (৬০) এবং আলিমুদ্দিন হাওলাদারের ছেলে ইসাহাক আলী হাওলাদার (৪০)। আহত হন আ. রাজ্জাক (৬০) নামে এক দিনমজুর। অপর ঘটনায় চরহোগলা প্রাথমিক বিদ্যালয়ের চতুর্থ শ্রেণির ২ শিক্ষার্থী সুরমা বেগম (৯) ও আবু বক্কর সিদ্দিক (১০) আহত হয়েছেন। কাজীরহাট থানার ওসি এম আর শওকত আনোয়ার জানান, দুপুর সাড়ে ১২টা থেকে বৃষ্টি শুরু হলে কৃষকদ্বয় মাঠে কাজ করছিলেন। পরে দুপুর দেড়টার দিকে একটি ঝোপের পাশে আশ্রয় নিয়ে ভাত খাওয়ার সময় বজ্রপাতের ঘটনা ঘটলে রুস্তুম আলী ও ইসাহাক আলী মারা যান এবং আব্দুর রাজ্জাক আহত হন। তাকে স্থানীয়রা উদ্ধার করে উপজেলা স্বাস্থ্য কমপ্লেক্সে ভর্তি করা হয়। অপরদিকে বজ্রপাতে আহত উপজেলা সদরের চর হোগলা প্রথমিক বিদ্যালয়ের ২ শিক্ষার্থী সুরমা ও আবু বক্করকে স্বাস্থ্য কমপ্লেক্সে পাঠানো হয়। পীরগঞ্জ (ঠাকুরগাঁও) : উপজেলায় বৃষ্টির সঙ্গে বজ্রপাতে জামাই-শাশুড়ির মৃত্যু হয়েছে। গত বুধবার মধ্য রাতে বৃষ্টির সময় বজ্রপাতের ঘটনা ঘটলে উপজেলার বলিদ্বারা গ্রামের শাহাদৎ আলীর স্ত্রী হালিমা খাতুন (৬০) মারা যান। একই সময়ে উপজেলার সিঙ্গারোল গ্রামের ঢেকিয়া মোহাম্মদের ছেলে ফজলুল করিম (৫০) বজ্রপাতে আহত হন। তাকে পীরগঞ্জ স্বাস্থ্য কেন্দ্রে নেয়া হলে তিনিও মারা যান। ফজলুল করিম ও হালিমা খাতুন জামাই-শাশুড়ি বলে জানা যায়। এ ব্যাপারে থানায় অস্বাভাবিক মৃত্যু মামলা হয়েছে। সরাইল (ব্রাহ্মণবাড়িয়া) : ব্রাহ্মণবাড়িয়ার সরাইল ও নাসিরনগর উপজেলায় গতকাল বৃহস্পতিবার পৃথক বজ্রপাতে ২ জন নিহত এবং ৪ জন আহত হয়েছেন। জানা যায়, সরাইল উপজেলার চুন্টা ইউনিয়নের করাতকান্দি গ্রামের সুলমন মিয়া (৫৫) ও বড়াইল গ্রামের মুরসালিন মিয়া (২২) খালে মাছ ধরতে যান। সকাল সাড়ে ৭টার দিকে বজ্রপাতে সুলমান মিয়া ঘটনাস্থলেই মারা যান এবং মুরসালিন আহত হন। একই সময় নাসিরনগর উপজেলার চাতলপাড় ইউনিয়নের মনকুটা গ্রামের কৃষক বলু মিয়া (৫৫) ও তার চাচা মো. আশু মিয়া (৭০) বাড়ির দক্ষিণ পাশে জমি দেখতে গেলে বজ্রপাতের ঘটনায় আহত হন। আহতদের ব্রাহ্মণবাড়িয়া সদর হাসপাতালে নিয়ে যাওয়া হলে বলু মিয়া মারা যান। নাসিরনগর উপজেলার মহিষবেড় গ্রামের নাছিমা আক্তার (৩০) ও সকিনা বেগম (৩৫) বাড়ির উঠানে কাজ করার সময় বজ্রপাতে আহত হন। ফুলছড়ি (গাইবান্ধা) : উপজেলায় গত বুধবার রাতে বজ্রপাতে মিলন মিয়া (১৬) নামে এক কিশোরের মৃত্যু হয়েছে। মিলন উপজেলার ফুলছড়ি ইউনিয়নের টেংরাকান্দি গ্রামের আবু বক্কর সিদ্দিকের ছেলে। স্থানীয়রা জানান, মিলন তার অন্য ২ ভাইয়ের সঙ্গে নিজ ঘরে ঘুমিয়ে পড়ে। রাত ৩টার দিকে বজ্রপাতের ঘটনা ঘটলে সে আহত হয়। পরে তাকে উদ্ধার করে গাইবান্ধা সদর আধুনিক হাসপাতালে নিয়ে গেলে কর্তব্যরত চিকিৎসক মৃত বলে ঘোষণা করেন। কুমিল্লা : জেলার তিতাস উপজেলায় বজ্রপাতে মানিক চন্দ্র দাস (৩৫) নামে এক জেলের মৃত্যু হয়েছে। এ ঘটনায় আহত হয়েছে আরো এক জেলে। গতকাল বৃহস্পতিবার সকাল সাড়ে ৮টার দিকে উপজেলার মেঘনার নদীর নতুন বাটেরা এলাকায় মাছ ধরার সময় এই বজ্রপাতের ঘটনা ঘটে। নিহত মানিক চাঁদপুরের কচুয়া উপজেলার মধুপর গ্রামের হরিফত চন্দ্র দাসের ছেলে। আহত উক্তম কুমারকে স্থানীয় হাসপাতালে ভর্তি করা হয়েছে। চাঁদপুর : জেলার ফরিদগঞ্জে বজ্রপাতে মো. হানিফ নামে এক কৃষক নিহত হয়েছেন। গতকাল বৃহস্পতিবার দুপুর ১২টার দিকে ক্ষেতে কাজ করার সময় বজ্রপাতের ঘটনা ঘটলে হানিফ মারা যান। এদিকে জেলার সদর উপজেলার দাসাদী, ফরিদগঞ্জের প্রত্যাশী ও ধানুয়া উচ্চ বিদ্যালয় এবং হাইমচর উচ্চ বিদ্যালয়ের ২০ শিক্ষার্থী বজ্রপাতে আহত হয়। তাদের মধ্যে ৫ জনকে চাঁদপুর সদর হাসপাতালে ভর্তি করা হয়েছে। --
#####
#####
--bhorerkagoj.net--
--বজ্রপাত বজ্র আহত নিহত হত হতাহত --
--তাহিরপুরে বজ্রপাতে নিহত ৩, আহত ৩--
--শুক্রবার, ২৬ জুন ২০১৫--
--সাজ্জাদ হোসেন শাহ্, তাহিরপুর (সুনামগঞ্জ) থেকে : তাহিরপুর উপজেলার সীমান্ত নদী যাদুকাটায় গতকাল বৃহস্পতিবার বিকেলে বজ্রপাতের ঘটনায় ৩ জন নিহত ও ৩ জন আহত হয়েছে। নিহতরা হলেন- তাহিরপুর উপজেলার সাধেরখলা গ্রামের বারেক মিয়ার ছেলে আল-আমিন (১৪), মানিগাঁও গ্রামের আবুল হোসেনের ছেলে জামাল মিয়া (৩৫) ও পুরানঘাট গ্রামের হাসিম উদ্দিনের ছেলে আ. রাজ্জাক (৪০)। আহতরা হলেন- উপজেলার সাধেরখলা গ্রামের মঙ্গল মিয়া (৪৫), মানিগাঁও গ্রামের মমিন মিয়া (১৮) ও মাহারাম গ্রামের শামছুদ্দিন (২৫)। আহতদের স্থানীয় বাদাঘাট বাজারে ডা. হাফিজ উদ্দিনের ক্লিনিকে চিকিৎসা দেয়া হচ্ছে। প্রত্যক্ষদর্শী ও পুলিশ সূত্রে জানা যায়, গতকাল বৃহস্পতিবার বিকেলে যাদুকাটা নদীতে শ্রমিকের কাজ শেষে বাড়ি ফেরার সময় বজ্রপাতে হতাহতের এ ঘটনা ঘটে। খবর পেয়ে ইউপি চেয়ারম্যান জামাল উদ্দিন, বাদাঘাট পুলিশ ক্যাম্পের ইনচার্জ এসআই জালাল উদ্দিন, এএসআই ফরহাদ আলী ঘটনাস্থল পরিদর্শন করেছেন। তাহিরপুর থানার ওসি মো. শহিদুল্লাহ্ ঘটনার সত্যতা নিশ্চিত করেছেন। --
#####
#####
--bhorerkagoj.net--
--বজ্রপাত বজ্র আহত মৃত্যু হত --
--নিয়ামতপুরে বজ্রপাতে শিক্ষকের মৃত্যু--
--রবিবার, ২৬ জুলাই ২০১৫--
--নওগাঁ জেলা প্রতিনিধি : নওগাঁর নিয়ামতপুর উপজেলার আড্ডা বাজারে বজ্রপাতে মুকুল হোসেন (৪৮) নামের এক স্কুলের প্রধান শিক্ষকের মৃত্যু হয়। গত শুক্রবার দুপুর ১টার দিকে এ ঘটনা ঘটে। নিয়ামতপুর থানার ওসি ওবায়দুল হক ঘটনার সত্যতা নিশ্চিত করে বলেন উপজেলার সনাবর উচ্চ বিদ্যালয়ের প্রধান শিক্ষক মুকুল হোসেন ওই বাজারে তার নিজস্ব বাড়ির ছাদে জমাট বাঁধা পানি নিষ্কাশন করার সময় বজ্রপাতে গুরুতর আহত হন। তাকে ওই এলাকার একটি বেসরকারি ক্লিনিকে নেয়া হলে চিকিৎসক তাকে মৃত ঘোষণা করেন। এ ঘটনায় ওই এলাকায় শোকের ছায়া নেমে আসে। --
#####
#####
--bhorerkagoj.net--
--বজ্রপাত বজ্র আহত ক্ষতি ক্ষয়ক্ষতি ঝড় নিহত বিধ্বস্ বৃষ্টি মারা মৃত্যু হত হতাহত --
--ময়মনসিংহ ও কিশোরগঞ্জে কালবৈশাখী ঝড়ে নিহত ১০--
--সোমবার, ২০ এপ্রিল ২০১৫--
--কাগজ ডেস্ক : ময়মনসিংহ এবং কিশোরগঞ্জ জেলার বিভিন্ন স্থানে কালবৈশাখী ঝড় এবং বজ্রপাতে ১০ জন নিহত হয়েছেন। আহত হয়েছেন কমপক্ষে ২০ জন। একই সঙ্গে এসব এলাকার সহস্রাধিক কাঁচা-পাকা ঘরবাড়ি বিধ্বস্ত হয়েছে। এছাড়া নেত্রকোনা ও পাবনা জেলায় কালবৈশাখীতে ফসলের ব্যাপক ক্ষতি হয়েছে। গত শনিবার রাতে হতাহতের এসব ঘটনা ঘটে। কিশোরগঞ্জ থেকে আমাদের প্রতিবেদক জানান, জেলার বিভিন্ন স্থানে কালবৈশাখী ঝড়ে পিতা-পুত্রসহ পাঁচজনের মৃত্যু ও দুইজন আহত হয়েছেন। ঝড়ে প্রায় দুই শতাধিক ঘরবাড়ি বিধ্বস্ত হয়েছে। নিহতরা হলেন- পাকুন্দিয়া উপজেলার কাজীহাটি গ্রামের হযরত আলী ও তার ৫ বছর বয়সী শিশুপুত্র রিজন মিয়া, বাজিতপুর উপজেলার তাতালচর গ্রামের হান্নান মিয়ার স্কুলপড়–য়া মেয়ে রিমা আক্তার, কটিয়াদী উপজেলার মসূয়া কাজীরচর গ্রামের আব্দুল মান্নান ও কুলিয়ারচর উপজেলার টিয়ারকাটা গ্রামের শীতল বর্মণ। কটিয়াদীতে জাহাঙ্গীর ও সালাহউদ্দিন নামে দুজন আহত হয়েছেন। পুলিশ ও এলাকাবাসী এসব তথ্য জানিয়েছে। ঘরের নিচে চাপা পড়ে উপজেলার মসূয়া ইউনিয়নের কাজিরচর গ্রামের আবদুল মান্নান (৬৫) নিহত হন। এছাড়া একই গ্রামের জাহাঙ্গীর (১৮) নামের এক ব্যক্তিসহ অন্তত ১০ জন আহত হয়। আহতদের মধ্যে দুজন প্রাথমিক চিকিৎসা নিয়ে বাড়ি ফিরেছেন। এছাড়া দুই দফা ঝড়ে ২ শতাধিক কাঁচা ঘরবাড়ি বিধ্বস্ত ও সহস্রাধিক গাছপালা উপড়ে গেছে। পোল্ট্রি শিল্পেরও ব্যাপক ক্ষতি সাধিত হয়েছে। উপজেলা চেয়ারম্যান আবদুল ওয়াহাব আইন উদ্দিন ও নির্বাহী অফিসার মোহাম্মদ নজরুল ইসলাম ক্ষতিগ্রস্ত এলাকা পরিদর্শন করেছেন। বাজিতপুরে গাছের ডাল পড়ে রিমা আক্তার আহত হয়। হাসপাতালে নেয়ার পর তার মৃত্যু হয়। কুলিয়ারচরে একটি সিএনজি অটোরিকশার ওপর গাছের ডাল পড়লে শীতল বর্মণ ঘটনাস্থলেই নিহত হন। হোসেনপুরে কালবৈশাখী ঝড়ে পৌর সদরে হুমায়ুনের অর্ধপাকা ঘরের উপর রেন্টি গাছ পড়ে মোটরসাইকেল, ফ্রিজ, ড্রেসিং টেবিলসহ আসবাবপত্র ভেঙে চুরমার হয়ে গেলেও পরিবারের সদস্যরা প্রাণে বেঁচে যান। সিদলা ইউনিয়নের পাগলা বাজার ভেঙে গত শনিবার রাত সাড়ে ১১টা থেকে সাড়ে ১২টা পর্যন্ত বয়ে যাওয়া ঝড়ের ছোবলে মৌসুমী ফল আম, কাঁঠাল গাছ তথনছ হয়ে গেছে। গত শনিবার সন্ধ্যায় ও গভীর রাতে দুই দফা ঝড় ও শিলা বৃষ্টিতে উপজেলার কটিয়াদী পৌর সদর, মসূয়া, জালালপুর, লোহাজুরী, আচমিতা, চান্দপুর, করগাঁও ও ধূলদিয়া ইউনিয়নের বিভিন্ন স্থানে ২ শতাধিক কাঁচা ঘরবাড়ি বিধ্বস্ত হয়। সহস্্রাধিক গাছপালা উপড়ে ও ভেঙে পড়েছে। মসূয়া ইউনিয়নের আলগীরচর, কাজীর চর, বৈরাগীর চর সবচেয়ে বেশি ক্ষতিগ্রস্ত হয়। আচমিতা ইউনিয়নের গাংকুল পাড়া কওমী মাদ্রাসা ঘরটি সম্পূর্ণরূপে বিধ্বস্ত হয়ে যায়। গাছপালা পড়ে বিদ্যুতের তার ছিঁড়ে লণ্ডভণ্ড হয়ে যায়। বিদ্যুৎ সরবরাহ বন্ধ রয়েছে। গাছপালা পড়ে রাস্তাঘাট বন্ধ হয়ে যায়। সকাল থেকে নিজ নিজ বাড়ির লোকজন ভাঙা গাছপালা পরিষ্কার করলে রাস্তাঘাট স্বাভাবিক হয়। শিলা বৃষ্টিতে উঠতি বোর ফসলের ব্যাপক ক্ষতি হয়েছে। আমাদের ময়মনসিংহ প্রতিনিধি জানান, জেলার ত্রিশাল, ফুলবাড়িয়া ও মুক্তাগাছায় কালবৈশাখী ঝড়ে গাছ চাপায় ৪ জন এবং ত্রিশালে বজ্রপাতে ১ জনের মৃত্যু হয়েছে। নিহতরা হলেন- ফুলবাড়িয়ার আব্দুল করিম (৫০), মুক্তাগাছার জালাল উদ্দিন ভুট্টো (২৯), ও সুজন মিয়া (৩০), নান্দাইলের আব্দুল মোতালেব (৩৮) এবং ত্রিশালের ইলিয়াস (২৫)। এ ছাড়াও জেলার বিভিন্ন উপজেলায় ঝড়ে সহস্রাধিক ঘরবাড়ি বিধ্বস্ত এবং উঠতি বোরো ফসলের ব্যাপক ক্ষতি হয়েছে। পুলিশ ও এলাকাবাসী জানায়, গত শনিবার রাতে জেলার ফুলবাড়িয়া, মুক্তাগাছা, ত্রিশাল ও ত্রিশাল উপজেলার বেশ কয়েকটি ইউনিয়নের ওপর দিয়ে কালবৈশাখী ঝড় বয়ে যায়। এতে কাঁচা ও টিনের সহস্রাধিক ঘরবাড়িসহ গাছপালা ও ফসলের ব্যাপক ক্ষতি হয়। এ সময় ফুলবাড়িয়ার দবড়দস্তা গ্রামের আব্দুল করিমের ঘরের উপর গাছ ভেঙে পড়ে তিনি মারা যান। আহত হন রাধাকানাই ইউনিয়নের চেয়ারম্যান রেজাউল করিমসহ তিনজন। খেরুয়াজানী ইউনিয়নের ইছামতি গ্রামের জালাল উদ্দিন ভুট্টো (২৯) নামে অপর এক যুবক গাছের ডাল ভেঙে চাপা পড়ে মারা যান। আহত হয় আরো ৩ জন। এ ছাড়াও মুক্তাগাছায় কালবৈশাখী ঝড়ের সময় বিদ্যুতের ছেঁড়া তারে জড়িয়ে সন্তোষপুর গ্রামের আব্দুল কাদিরের ছেলে সুজন মিয়ার (৩০) মারা যায়। নান্দাইল উপজেলার চর গোপীনাথপুর গ্রামের আব্দুল মোতালেব (৩৮) ঝড়ের কবলে পড়ে মারা গেছে। অপরদিকে ত্রিশাল উপজেলার বালিপাড়ায় বজ্রপাতে মারা গেছে ইলিয়াস নামে এক যুবক। নেত্রকোনার ২৭ গ্রামের ফসল ধ্বংস : আমাদের নেত্রকোনা প্রতিনিধি জানান, জেলার পূর্বধলা উপজেলার বৈরাটি এবং নারানদিয়া ইউনিয়নের ওপর দিয়ে গত শনিবার সন্ধ্যায় প্রবাহিত কালবৈশাখীর ঝড় এবং সেই সঙ্গে প্রচণ্ড শিলাপাতের কারণে ২৭টি গ্রামের হাজার হাজার হেক্টর জমির উঠতি পাকা বোরো ধানের জমি একেবারে ধ্বংস হয়ে গেছে। মাটিতে মিশে গেছে ধানের গাছগুলো। অথচ এই পাকা ধান আর ১০/১২দিন পর ঘরে তোলার কথা ছিল কৃষকদের। কৃষকরা জমির পাশে বসে আহাজারি করছে। ঝড়ে ক্ষতিগ্রস্ত গ্রামগুলো পরিদর্শন করে পূর্বধলা উপজেলা পরিষদের চেয়ারম্যান জাহিদুল ইসলাম সুজন জানান, বৈরাটি ইউনিয়নের নুনুই, আলমপুর, তেনুয়া, জিগাতলা, লালচাপুর, মাথাং, খামারহাটি, কাজলা, মইমা, ধাইরাকোনা, বৈরাটি, বড়তলা, চিত্রং বিল এবং নারানদিয়া ইউনিয়নের নারানদিয়া, ইয়ারন, খসখইস্যা, পাইকুড়া, দুলচাপুর, বৌলাম, পাইলাটি, নরনারায়ণপুর, মহেন্দুপুর এবং সালচাপুর গ্রামের বোরোর জমির পাকা ধান একেবারে বিনষ্ট হয়ে গেছে। কৃষকরা জমির পাশে বসে আহাজারি করছে। স্থানীয় সংসদ সদস্য ও পূর্বধলা উপজেলা আওয়ামী লীগ সভাপতি ওয়ারেসাত হোসেন বেলাল বীরপ্রতীক এলাকার ক্ষতিগ্রস্ত কৃষকদের সঙ্গে গতকালই ফসলের ক্ষয়ক্ষতির পরিমাণ নিরূপণের জন্য উপজেলা কৃষি বিভাগকে নির্দেশ দিয়েছেন এবং ক্ষতিগ্রস্ত কৃষকদের আর্থিক সহায়তারও আশ্বাস দিয়েছেন। তিনি জানান, তাদের জন্য বিকল্প ফসল আবাদের ব্যবস্থা নেয়ার জন্য প্রয়োজনীয় সহায়তা দেয়া হবে। চাটমোহরে শিলাবৃষ্টিতে আম ও লিচুর ব্যাপক ক্ষতি : গত শনিবার বিকেলে চাটমোহর উপজেলার ওপর দিয়ে বয়ে যাওয়া কালবৈশাখী ঝড় ও শিলাবৃষ্টিতে ধান-আম-লিচুসহ ফসলের ব্যাপক ক্ষতি হয়েছে। ভেঙে পড়েছে শত শত গাছ ও ডালপালা এবং অর্ধ শতাধিক কাঁচা ঘরবাড়ি। স্থানীয় কৃষি অধিদপ্তর সূত্র বলছে, শিলাবৃষ্টিতে ৩২৫ হেক্টর জমির বোরো ধান, ৩৩ হেক্টরের তিল, ৩০ হেক্টরের শাকসবজি, ৩০ হেক্টরের আম বাগান এবং ৩৩ হেক্টর জমির লিচু বাগানের ক্ষতি হয়েছে। স্থানীয়রা জানিয়েছে, বিকাল সাড়ে ৫টার পর উত্তর-পশ্চিম দিক থেকে প্রবল বেগে কালবৈশাখী ঝড় ও শিলাবৃষ্টি শুরু হয়। প্রায় আধাঘণ্টা ধরে চলে ঝড়-শিলের তাণ্ডব। রাস্তা-ঘাটে শিলের স্ত‚প জমে যায়। বন্ধ হয়ে যায় বিদ্যুৎ সরবরাহ। ২০ ঘণ্টা পর গতকাল রোববার বিদ্যুৎ সরবরাহ স্বাভাবিক হয়। --
#####
#####
--bhorerkagoj.net--
--বজ্রপাত বজ্র আহত ঝড় নিহত বৃষ্টি মৃত্যু হত --
--ধুনট ও কানাইঘাটে বজ্রপাতে ২ কৃষকের মৃত্যু--
--সোমবার, ১৫ জুন ২০১৫--
--ধুনট (বগুড়া) প্রতিনিধি : বগুড়ার ধুনট উপজেলায় বজ্রপাতে রফিকুল ইসলাম (৩০) নামে এক কৃষকের মৃত্যু হয়। গত শনিবার সকাল ৯টার দিকে ধুনট উপজেলা স্বাস্থ্য কমপ্লেক্সের জরুরি বিভাগে চিকিৎসাধীন অবস্থায় তার মৃত্যু হয়। নিহত কৃষক রফিকুল ইসলাম ধুনট উপজেলার পাকড়িহাটা গ্রামের নুরুল ইসলামের ছেলে। ধুনট উপজেলা স্বাস্থ্য কমপ্লেক্সের জরুরি বিভাগের উপসহকারী মেডিকেল অফিসার ডা. মাহমুদুল হাসান জানান, রফিকুল ইসলাম সকাল ৮টার দিকে বাড়ির অদূরে পাকুড়িহাটা মাঠে গরু চরাতে যান। এ সময় মুষলধারে বৃষ্টি শুরু হয়। এক পর্যায়ে বিকট শব্দে বজ্রপাতে আহত হন রফিকুল ইসলাম। সংবাদ পেয়ে স্বজনরা তাকে মাঠ থেকে উদ্ধার করে ধুনট উপজেলা স্বাস্থ্য কমপ্লেক্সে আনেন। সেখানে চিকিৎসাধীন অবস্থায় সকাল ৯টার দিকে রফিকুল ইসলাম মৃত্যুবরণ করেন। এদিকে কানাইঘাট (সিলেট) প্রতিনিধি জানান, কানাইঘাট সদর ইউপির বীরদল হাওরে শনিবার বজ্রপাতে কামাল উদ্দিন নামে এক কৃষক নিহত ও আহত হয় এনাম উদ্দিন নামে অপর এক কৃষক। জানা যায়, শনিবার বিকেল ৩টার দিকে সদর ইউপির বীরদল কচুপাড়া গ্রামের মৃত আবদুল খালিকের ছেলে কামাল আহমদ (৩৫) গ্রাম সংলগ্ন বীরদল হাওরে ক্ষেতের জমিতে ট্রাক্টর দিয়ে জমি চাষ করার সময় ঝড়-বৃষ্টি শুরু হলে বজ্রপাতে ঘটনাস্থলে কৃষক কামাল আহমদ মৃত্যুবরণ করেন। এ সময় একই গ্রামের বশির আহমদের ছেলে এনাম আহমদ (২৮) বজ্রপাতে বাম পায়ে আঘাত পেয়ে আহত হন। তাকে উপজেলা স্বাস্থ্য কমপ্লেক্সে চিকিৎসা দেয়া হয়েছে। বজ্রপাতে দরিদ্র কামাল আহমদের মৃত্যুর ঘটনায় তার পরিবারে সদস্যদের কান্নায় এলাকার বাতাস ভারী হয়ে ওঠে। পরিবারের একমাত্র উপার্যনকারী ব্যক্তিকে হারিয়ে তার স্ত্রী ও ৫ ছেলে মেয়ে বার বার কান্নায় ভেঙে পড়েন। --
#####
#####
--bhorerkagoj.net--
--বজ্রপাত বজ্র দুর্ঘটনা নিহত মৃত্যু হত --
--নাটোরে বজ্রপাতে কৃষকের মৃত্যু--
--শনিবার, ৪ জুলাই ২০১৫--
--কাগজ প্রতিবেদক, নাটোর : নাটোরে বজ্রপাতে মেরাজ উদ্দিন নামে এক কৃষকের মৃত্যু হয়েছে। গত বৃহস্পতিবার বিকেল সাড়ে ৪টার দিকে সদর উপজেলার বড় ভিটা গ্রামে এই দুর্ঘটনাটি ঘটে। নাটোর সদর থানার ভারপ্রাপ্ত কর্মকর্তা মিজানুর রহমান ও নিহতের পরিবার জানান, বৃহস্পতিবার বিকেলে বাড়ির অদূরে জমিতে কৃষি কাজ করছিল মেরাজ। এ সময় বজ্রপাত হলে ঘটনাস্থলেই তার মৃত্যু হয়। --
#####
#####
--bhorerkagoj.net--
--বজ্রপাত বজ্র আহত হত --
--শ্রীপুরে বজ্রপাতে ৩০ শিক্ষার্থী আহত--
--বৃহস্পতিবার, ১০ সেপ্টেম্বর ২০১৫--
--শ্রীপুর শহর (গাজীপুর) প্রতিনিধি : উপজেলায় বজ্রপাতে ৩০ শিক্ষার্থী আহত হয়েছে। গত মঙ্গলবার দুপুর দেড়টার দিকে উপজেলার কাওরাইদ ইউনিয়নের বলদীঘাট জেএম উচ্চ বিদ্যালয়ে বজ্রপাতের ঘটনা ঘটে। আহতদের মধ্যে ইশা, রুবাইয়া, ইফফাত, নাসরিন, তাসলীমা, তানিয়া, সম্পা, তামান্না, রাবিয়া, তুষি, নুসরাতকে উপজেলা স্বাস্থ্য কমপ্লেক্সে ভর্তি এবং অন্যদের প্রাথমিক চিকিৎসা দেয়া হয়। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মারা হত --
--যশোরে মাঠে কাজ করার সময় বজ্রপাতে নিহত ২, আহত ১--
--রবিবার, ৪ অক্টোবর ২০১৫--
--যশোর প্রতিনিধি : বজ্রপাতে সদর উপজেলার ললিতাদহ মাঠে দুই ব্যক্তি নিহত হয়েছেন। গত শুক্রবার বিকেল ৩টার দিকে এ দুর্ঘটনা ঘটে। নিহতরা হলেন সদর উপজেলার কাশিমপুর ইউনিয়নের ডহেরপাড়া গ্রামের হোসেন আলীর ছেলে রাশেদ হোসেন ও মৃত শমসের আলীর ছেলে আইয়ুব হোসেন। ঘটনার সময় তারা মাঠে গাছ কাট ছিলেন। বজ্রপাতে আহত হন একই গ্রামের আসাদুল আলী নামে আরেক ব্যক্তি। যশোর হাসপাতালের জরুরি বিভাগের চিকিৎসক কল্লোল কুমার সাহা জানান, মাঠে গাছ কাটার সময় ওই ৩ জন বজ্রপাতে গুরুতর আহত হন। বিকেল সাড়ে ৩টা নাগাদ তাদের হাসপাতালে আনা হয়। কিন্তু হাসপাতালে আনার পথে রাশেদ ও আইয়ুব মারা যান। আহত আসাদুলের অবস্থা গুরুতর। --
#####
#####
--bhorerkagoj.net--
--বজ্রপাত বজ্র মৃত্যু --
--বালিয়াকান্দিতে বজ্রপাতে কৃষকের মৃত্যু--
--মঙ্গলবার, ২২ সেপ্টেম্বর ২০১৫--
--বালিয়াকান্দি (রাজবাড়ী) প্রতিনিধি : উপজেলার বহরপুর ইউনিয়নের নতুনচর গ্রামে গত শনিবার দুপুরে বজ্রপাতে এক কৃষকের মৃত্যু হয়েছে। মৃত কৃষকের নাম হানেফ বিশ্বাস (৫৫)। তার পিতার নাম ফটে বিশ্বাস। তার বাড়ি নতুনচর ডাঙ্গাপাড়া গ্রামে। স্থানীয় লোকজন টের পেয়ে তার লাশটি উদ্ধার করে। --
#####
#####
--bhorerkagoj.net--
--বজ্রাঘাত বজ্রপাত বজ্র আহত ঝড় দুর্ঘটনা নিহত বৃষ্টি মারা হত --
--ময়মনসিংহ, সুনামগঞ্জ ও কুমিল্লায় বজ্রপাতে নিহত ৯ আহত ১৪--
--শুক্রবার, ৮ মে ২০১৫--
--কাগজ ডেস্ক : ময়মনসিংহের ধোবাউড়া, হালুয়াঘাট ও ফুলপুর, সুনামগঞ্জের ধর্মপাশা ও তাহিরপুর এবং কুমিল্লা জেলার তিতাস উপজেলায় বজ্রপাতে ৯ জন নিহত এবং ১৪ জন আহত হয়েছেন। আহতদের হাসপাতালে ভর্তি করা হয়েছে। এ সম্পর্কে আমাদের প্রতিনিধিদের পাঠানো প্রতিবেদন- ময়মনসিংহ : ময়মনসিংহের সীমান্তবর্তী ধোবাউড়া, হালুয়াঘাট ও ফুলপুর উপজেলায় গতকাল বৃহস্পতিবার সকালে বজ্রপাতে দুই স্কুল ছাত্রসহ ৫ জন নিহত ও অপর ৩ জন আহত হয়েছে। জেলার ধোবাউড়া থানার ওসি আবদুল হক জানান, উপজেলার কান্দাপাড়া গ্রামে গতকাল বৃহস্পতিবার সকালে বজ্রপাতে স্কুলছাত্র দেলোয়ার হোসেন (১৪) মারা যায়, গুরুতর আহত রহিমা খাতুন (১০), হারুনুর রশিদ (৪০) ও মোশাররফ হোসেনকে উপজেলা স্বাস্থ্য কমপ্লেক্সে ভর্তি করা হয়েছে। একই সময় বজ্রপাতে উপজেলার বেদিকুড়া উচ্চ বিদ্যালয়ের সপ্তম শ্রেণির ছাত্র মোশাররফ হোসেন (১৪) মারা যায়। এদিকে হালুয়াঘাট থানার ওসি জাকিউর রহমান জানান, উপজেলার বানিয়াকান্দি গ্রামে বৃহস্পতিবার সকালে ধানকাটার সময় বজ্রপাতে কৃষক জমশের আলী (৫৫) ও বড়––য়া-চকপাড়া গ্রামের রুবেল করিম (৩২) এবং একটি ষাড় দুর্ঘটনাস্থলে মারা যায়। এ ছাড়াও ফুলপুর উপজেলার সিংহেশ্বর ইউনিয়নের ডোবারপাড় নামক স্থানে বজ্রপাতে কফিল উদ্দিন (৫৫) নামের এক কৃষক মারা গেছে বলে পুলিশ জানিয়েছে। সুনামগঞ্জ : জেলার ধর্মপাশা মধ্যনগর থানার কাঞ্চনপুর গ্রামের আলী হোসেন নামে এক কৃষক এবং তাহিরপুর উপজেলার বাধাঘাট ইউনিয়নের মোল্লাপাড়া গ্রামের আবদুল জলিল (৪৫) হাওরে কাজ করার সময় বজ্রপাতে মারা গেছেন। এ ছাড়া সদর উপজেলার কাঠইর গ্রামে হাওরে ধানকাটার সময় বজ্রপাতে ৯ জন আহত হয়েছেন। আহতরা হলেন- কাঠইর ইউনিয়নের উলুতুলু নোওয়াগাঁও গ্রামের বাহাউদ্দিন (৫৫), একই গ্রামের কামাল মিয়া (৪৫), নিয়াজুর রহমান (২৪), শহিদুল্লাহ (৩৫), সোহেল মিয়া (২৫), আইনুল হক (৩৫), কামাল উদ্দিন (১৮) ও সারোয়র (১৮)। তাদের সবাইকে সুনামগঞ্জ সদর হাসপাতালে ভর্তি করা হয়েছে। স্থানীয়রা জানান, সকালে সদর উপজেলার উলুতুলু নোওয়াগাঁও গ্রামের পার্শ্ববর্তী হাওরে কয়েকজন কৃষক ধান কাটছিলেন। এ সময় গুঁড়ি গুঁড়ি বৃষ্টির মধ্যে হঠাৎ বজ্রপাত হলে ৯ জন আহত হন এবং ওই মাঠে থাকা ৮টি ভেড়া মারা যায়। আহতদের সঙ্গে সঙ্গে উদ্ধার করে সুনামগঞ্জ সদর হাসপাতালে পাঠানো হয়। তিতাস (কুমিল্লা) : কুমিল্লা জেলার তিতাসে বজ্রপাতে ২ জন নিহত ও ২ জন আহত হয়েছে। গতকাল বৃহস্পতিবার বিকেল ৩টায় উপজেলার কড়িকান্দি ও জগতপুর যাত্রাবাড়িতে এ ঘটনা ঘটে। স্থানীয় ও হাসপাতাল সূত্রে জানা যায়, বিকেল ৩টায় বৈশাখী ঝড়ো হাওয়া ও বজ্রপাত শুরু হলে উপজেলার যাত্রাবাড়ির নিবাস চন্দ্রের ছেলে সজল চন্দ্র (১৮) ও তার বড় ভাই অপু চন্দ্র (৩০) এবং কড়িকান্দি গ্রামের মৃত মালু মিয়ার ছেলে শাহ জালাল (২৬) ও একই গ্রামের মৃত শিশু মিয়ার ছেলে সুমন (২৭) বজ্রাঘাতে আহত হয়। শাহ জালাল ঘটনাস্থলে মারা গেলেও আহত ৩ জনকে তিতাস স্বাস্থ্য কমপ্লেক্সে ভর্তি করা হলে গুরুতর অবস্থায় তাদের ঢাকা মেডিকেল কলেজ হাসপাতালে পাঠানো হয়। ঢাকা মেডিকেল কলেজ হাসপাতালে নেয়ার পথে সজল চন্দ্র মারা যায়। --
#####
#####
--bhorerkagoj.net--
--বজ্রপাত বজ্র আহত ক্ষতি ঝড় হত --
--পাবনায় কালবৈশাখী ব্যাপক ক্ষয়ক্ষতি--
--মঙ্গলবার, ১২ মে ২০১৫--
--পাবনা প্রতিনিধি : জেলার সদর, আটঘরিয়া ও আতাইকুলা থানার উঠতি ফসল, আমবাগান, লিচু বাগান ও ঘরবাড়ি ভেঙে লণ্ডভণ্ড করে দিয়েছে কালবৈশাখী ঝড়। গতকাল সোমবার ভোরে প্রায় আধা ঘণ্টাব্যাপী এ ঝড় বয়ে যায়। সদর উপজেলার গয়েসপুর গ্রামের মিজানুর রহমান জানান, সোমবার ভোর থেকে এই কালবৈশাখী ঝড় শুরু হয়। প্রায় আধা ঘণ্টাব্যাপী চলে ঝড়ের তাণ্ডব। প্রচণ্ড ঝড় সদর থানার গয়েশপুর, হামিদপুর, জোয়ারদহ, চকউগ্রগড়, জয়কৃষ্ণপুর, মৌগ্রাম, আটঘরিয়া থানার চৌকিবাড়ী, গোপালপুর, ত্রিমোহন, একদন্ত, পরানপুর হিদাশকোলসহ বেশকয়েকটি গ্রামের ঘরবাড়ি, উঠতি পাকা ধান, লিচু ও আম গাছ ভেঙে চুরমার করে দিয়ে গেছে। আটঘরিয়ার লিচু বাগানের মালিক আবদুস সোবহান জানান, ঝড়ে তার বাগানের সব গাছ ভেঙে ৮-১০ লাখ টাকার ক্ষতি হয়েছে। পাবনার কয়েকটি উপজেলার শতশত লোকের ঘরবাড়ি ও লাখ লাখ টাকার আম ও লিচু বাগান ভেঙে লণ্ডভণ্ড হয়ে গেছে। মাঠের পাকা ধানের ব্যাপক ক্ষতি হয়েছে। এসব এলাকার ক্ষতিগ্রস্তরা জানান, কালবৈশাখী ঝড়ে তাদের কোটি টাকার ওপরে ক্ষতি হয়েছে। অনেকে লাভের আশায় রাত জেগে আম-লিচু পাহারা দিচ্ছেলেন। কিন্তু ঝড় সবকিছু তছনছ করে দিয়েছে। ঝড়ের সময় অনেক স্থানে বৈদ্যুতিক খুঁটি ভেঙে ও হেলে পড়ে বিপজ্জনক অবস্থায় রয়েছে। এদিকে, আতাইকুলা থানার গোসাইপাড়া গ্রামে বজ্রপাতে চামেলী খাতুন নামে এক গৃহবধূ আহত হয়েছেন। --
#####
#####
--bhorerkagoj.net--
--বজ্রপাত বজ্র নিহত বৃষ্টি মারা মৃত্যু হত --
--বজ্রপাতে কুলাউড়ায় বউ-শাশুড়ি ও ইটনায় সহোদরসহ নিহত ৫--
--সোমবার, ১৩ এপ্রিল ২০১৫--
--কাগজ ডেস্ক : বজ্রপাতে মৌলভীবাজারের কুলাউড়ায় বউ-শাশুড়ি এবং কিশোরগঞ্জের ইটনায় সহোদরের মৃত্যু হয়েছে। এ সম্পর্কে আমাদের প্রতিনিধিদের পাঠানো খবর- কুলাউড়া (মৌলভীবাজার) : উপজেলায় বজ্রপাতে দুলু বিবি (৫৩) ও তার ছেলের বউ সুইফা বিবির (৩৪) মৃত্যু হয়েছে। গতকাল রোববার সকাল সাড়ে ৭টার দিকে উপজেলার পশ্চিম হাজীপুর গ্রামে এই বজ্রপাতের ঘটনা ঘটে। নিহতরা হাজীপুর ইউনিয়নের পশ্চিম হাজীপুর গ্রামের বাসিন্দা। জানা যায়, সকালে গুঁড়ি গুঁড়ি বৃষ্টির সময় হঠাৎ বজ্রপাত হলে ঘরের ভেতরে অবস্থানরত দুলু বিবি ও তার ছেলের স্ত্রী সুইফা বিবি মারা যান। ইটনা (কিশোরগঞ্জ) : হাওরের বোরো ফসল মাড়াই করতে গিয়ে বজ্রপাতে ইটনার শিমুলবাগ হাওরে রতন ও মঞ্জিল নামে দুই সহোদর ও নিকলীতে আলামিন নামে এক কৃষকের মৃত্যু হয়েছে। গতকাল রোববার সকালে বজ্রপাতের এ ঘটনা ঘটে। পুলিশ ও স্থানীয় সূত্রে জানা গেছে, ইটনার শিমুলবাগ হাওরে পাকা ধান কাটা অবস্থায় হঠাৎ বজ্রপাতের শিকার হয়ে সহোদর রতন ও মঞ্জিল মিয়া ঘটনাস্থলেই মারা যান। তারা করিমগঞ্জ উপজেলার দেহুন্দা ইউনিয়নের সাকুয়া গ্রামের সিরাজ মিয়ার ছেলে। অপরদিকে একই সময়ে নিকলী উপজেলার গোড়াদিঘা হাওরে ধান কাটাতে গিয়ে বজ্রপাতের শিকার হয়ে আলামিন নামে এক কৃষক মারা গেছেন। নিহত আলামিন কটিয়াদী উপজেলার শিমুদিয়া গ্রামের মুর্শিদ মিয়ার ছেলে বলে জানা গেছে। --
#####
#####
--bhorerkagoj.net--
--বজ্রপাত বজ্র আহত ঝড় নিহত মারা মৃত্যু হত হতাহত --
--সুনামগঞ্জে বজ্রপাতে নিহত ৬--
--শনিবার, ১৮ এপ্রিল ২০১৫--
--জাকির হোসেন, সুনামগঞ্জ থেকে : সুনামগঞ্জ জেলার দিরাই ও জামালগঞ্জ উপজেলায় বজ্রপাতে ধান কাটার শ্রমিকসহ ৬ জন নিহত হয়েছেন। গতকাল শুক্রবার বিকেলে কালবৈশাখী ঝড়ের সময় বজ্রপাতে এ হতাহতের ঘটনা ঘটে। নিহতরা হলেন দিরাই উপজেলার ধান কাটার শ্রমিক মিলাদ মিয়া (৩০), কৃষক জমসেদ আলী (৪৫), জ্ঞানেন্দ্র দাস (৫০), সামছুল হক (২৮) ও জুয়েল মিয়া (২০) এবং জামালগঞ্জের কিশোর বামন মিয়া (১৬)। দিরাইয়ে আহত হয়েছেন আরো ৩ জন। মিলাদ মিয়া হবিগঞ্জের নবীগঞ্জ উপজেলার দেবপাড়া গ্রামের কনা মিয়ার ছেলে, জমসেদ আলী দিরাই পৌর এলাকার বড়ারগাঁও গ্রামের মৃত আব্দুল খালেকের ছেলে, জ্ঞানেন্দ্র দাস উপজেলার রাজানগর ইউনিয়নের রন্নারচর গ্রামের মৃত নরেন্দ্র দাসের ছেলে, সামছুল হক দিরাই উপজেলার নকদিপুর গ্রামের ও জুয়েল মিয়া উপজেলার পৌর এলাকার বাসিন্দা। পুলিশ জানায় শুক্রবার বিকেলে দিরাই উপজেলার বিভিন্ন হাওরে ধান কাটতে গিয়ে তারা বজ্রপাতের শিকার হয়ে মারা যান। দিরাই থানার ওসি মোহাম্মদ বায়েছ আলম বজ্রপাতে ৫ জনের মৃত্যুর বিষয়টি নিশ্চিত করেছেন। এ ছাড়া বজ্রপাতে আহত আরো ৩ জনকে দিরাই হাসপাতালে চিকিৎসা দেয়া হচ্ছে বলে তিনি জানান। এদিকে, জেলার জামালগঞ্জ উপজেলায় পাকনার হাওরে বজ্রপাতে এক কিশোর মারা গেছে। মারা যাওয়া কিশোর বামন মিয়া (১৬) উপজেলার ফেনারবাক ইউনিয়নের গজারিয়া গ্রামের ইউনুছ আলীর ছেলে। জামালগঞ্জ থানার ওসি আতাউর রহমান ব্রজপাতে কিশোর মারা যাওয়ার বিষয়টি নিশ্চিত করেছেন। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মৃত্যু হত --
--ধুনটে বজ্রপাতে কৃষকের মৃত্যু--
--মঙ্গলবার, ১৬ জুন ২০১৫--
--ধুনট (বগুড়া) প্রতিনিধি : বগুড়ার ধুনট উপজেলায় বজ্রপাতে রফিকুল ইসলাম (৩০) নামে এক কৃষকের মৃত্যু হয়। গত শনিবার সকাল ৯টার দিকে ধুনট উপজেলা স্বাস্থ্য কমপ্লেক্সের জরুরি বিভাগে চিকিৎসাধীন অবস্থায় তার মৃত্যু হয়। নিহত কৃষক রফিকুল ইসলাম ধুনট উপজেলার পাকড়িহাটা গ্রামের নুরুল ইসলামের ছেলে। ধুনট উপজেলা স্বাস্থ্য কমপ্লেক্সের জরুরি বিভাগের উপসহকারী মেডিকেল অফিসার ডা. মাহমুদুল হাসান জানান, রফিকুল ইসলাম সকাল ৮টার দিকে বাড়ির অদূরে পাকুড়িহাটা মাঠে গরু চরাতে যান। এ সময় মুষলধারে বৃষ্টি শুরু হয়। এক পর্যায়ে বিকটশব্দে বজ্রপাতে আহত হন রফিকুল ইসলাম। সংবাদ পেয়ে স্বজনরা তাকে মাঠ থেকে উদ্ধার করে ধুনট উপজেলা স্বাস্থ্য কমপ্লেক্সে আনেন। সেখানে চিকিৎসাধীন অবস্থায় সকাল ৯টার দিকে রফিকুল ইসলাম মৃত্যুবরণ করেন। --
#####
#####
--bhorerkagoj.net--
--বজ্রপাত বজ্র মারা মৃত্যু হত --
--আত্রাইয়ে বজ্রপাতে গরুসহ কৃষকের মৃত্যু--
--বুধবার, ৮ জুলাই ২০১৫--
--আত্রাই (নওগাঁ) প্রতিনিধি : নওগাঁর আত্রাইয়ে বজ্রপাতে হালচাষের একটি গরুসহ এক কৃষকের মৃত্যু হয়। ঘটনাটি ঘটে গত সোমবার উপজেলার চকশিমলা গ্রামের একটি মাঠে। জানা যায়, সকালে চকশিমলা গ্রামের গুলমাহমুদের ছেলে আনোয়ার হোসেন (৪৮) বাড়ির নিকটবর্তী একটি মাঠে হালচাষ করছিল। এমন সময় বিকট শব্দে বজ্রপাত হলে ঘটনাস্থলেই আনোয়ার ও তার হালচাষের একটি গরু মারা যায়। এ ঘটনায় এলাকাজুড়ে শোকের সৃষ্টি হয়েছে। শোকাহত মানুষ তার বাড়িতে ভিড় জমাচ্ছে। --
#####
#####
--bhorerkagoj.net--
--বজ্রপাত বজ্র আহত নিহত হত --
--গাজীপুরে বজ্রপাতে নিহত ২--
--বুধবার, ১৭ জুন ২০১৫--
--কাগজ প্রতিবেদক, গাজীপুর : গাজীপুরে বজ্রপাতে দুই জন নিহত এবং অপর দুই জন আহত হয়। গত সোমবার দুপুরে গাজীপুর সিটি কর্পোরেশনের নাওজোর এলাকায় এ ঘটনা ঘটে। নিহতরা হলেন- নাওজোর এলাকার আলমের ছেলে জুয়েল (২৮) ও একই এলাকার ওবায়দুল (২৮)। আহতরা হলেন- একই এলাকার জয়নাল আবেদীনের ছেলে আমান উদ্দিন (২০) ও মুজিবুর রহমানের ছেলে মো. জনি (২৮)। হাসপাতাল ও এলাকাবাসী সূত্রে জানা গেছে, আজ দুপুরে নাওজোর মাহবুব ফিলিং স্টেশনের উত্তর পাশে বালুর মাঠে ফুটবল খেলতে যাওয়ার পথে বজ্রপাতে ওই চারজন আহত হন। পরে এলাকাবাসী তাদের উদ্ধার করে গাজীপুরের শহীদ তাজউদ্দীন আহমদ মেডিকেল কলেজ হাসপাতালে নিয়ে গেলে কর্তব্যরত চিকিৎসক জুয়েল ও ওবায়দুলকে মৃত ঘোষণা করেন। আহত অপর দুইজনকে হাসপাতালে ভর্তি করা হয়েছে। শহীদ তাজউদ্দীন আহমদ মেডিকেল কলেজ হাসপাতালের আবাসিক চিকিৎসক আবদুস সালাম সরকার জানান, নিহত দুই জনকে মৃত অবস্থায় আনা হয়েছিল। --
#####
#####
--bhorerkagoj.net--
--বজ্রপাত বজ্র বৃষ্টি মারা মৃত্যু --
--পলাশবাড়ীতে বজ্রপাতে গৃহবধূর মৃত্যু--
--রবিবার, ১৪ জুন ২০১৫--
--পলাশবাড়ী (গাইবান্ধা) প্রতিনিধি : গাইবান্ধা জেলার পলাশবাড়ী উপজেলায় বজ্রপাতে লিপি বেগম (৩৫) নামে এক গৃহবধূর মৃত্যু হয়। গত বৃহস্পতিবার বিকালে উপজেলার পবনাপুর ইউনিয়নের বরকাতপুর গ্রামে এ ঘটনা ঘটে। লিপি বরকাতপুর গ্রামের মোস্তাফিজার রহমানের স্ত্রী। স্থানীয়রা জানান, বিকেলে বৃষ্টির মধ্যে সাংসারিক কাজে লিপি ছাতা নিয়ে ঘরের বাইরে বের হলে হঠাৎ বজ্রপাত হয়। এতে ঘটনাস্থলেই মারা যান তিনি। পাবনাপুর ইউনিয়ন চেয়ারম্যান শাহনাজ পারভীন বিষয়টি নিশ্চিত করেন। --
#####
#####
--bhorerkagoj.net--
--বজ্রপাত বজ্র নিহত মৃত্যু হত --
--কালীগঞ্জে বজ্রপাতে কিশোরের মৃত্যু--
--সোমবার, ১৪ সেপ্টেম্বর ২০১৫--
--মঞ্জুরুল ইসলাম মঞ্জু, কালীগঞ্জ (লালমনিরহাট) থেকে : উপজেলায় গত শুক্রবার বজ্রপাতে মাসুদ (১১) নামে এক কিশোরের মৃত্যু হয়েছে। নিহত মাসুদ উপজেলার চন্দ্রপুর গ্রামের সাজু মিয়ার ছেলে ও চন্দ্রপুর ব্র্যাক স্কুলের চতুর্থ শ্রেণির ছাত্র। সে মাছ ধরার জন্য চন্দ্রপুরের বালাপাড়ায় সতিতে ফাঁস জাল বসাতে গেলে সেখানেই বজ্রপাতে তার মৃত্যু হয়। চন্দ্রপুর ইউপি চেয়ারম্যান জাহাঙ্গীর আলম ঘটনার সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত মৃত্যু হত --
--নওগাঁর গ্রামে বজ্রপাতে নিহত প্রধান শিক্ষক--
--রবিবার, ২৬ জুলাই ২০১৫--
--নওগাঁ প্রতিনিধি : জেলার নিয়ামতপুর উপজেলার আড্ডা বাজারে বজ্রপাতে মুকুল হোসেন (৪৮) নামে এক হাইস্কুলের প্রধান শিক্ষকের মৃত্যু হয়েছে। গত শুক্রবার দুপুর ১টার দিকে এ ঘটনা ঘটে। নিয়ামতপুর থানার ওসি ওবায়দুল হক ঘটনার সত্যতা নিশ্চিত করে বলেন, উপজেলার সনাবর উচ্চ বিদ্যালয়ের প্রধান শিক্ষক মুকুল হোসেন ওই বাজারে তার নিজস্ব বাড়ির ছাদে জমাট বাঁধা পানি নিষ্কাশন করার সময় বজ্রপাতে গুরুতর আহত হন। ওই এলাকার একটি বেসরকারি ক্লিনিকে ভর্তি করলে দায়িত্বরত চিকিৎসক তাকে মৃত ঘোষণা করেন। --
#####
#####
--bhorerkagoj.net--
--বজ্রপাত বজ্র নিহত মারা মৃত্যু হত --
--লালমনিরহাটে বজ্রপাতে স্কুল শিক্ষকের মৃত্যু--
--বৃহস্পতিবার, ৩ সেপ্টেম্বর ২০১৫--
--কাগজ প্রতিবেদক, লালমনিরহাট : জেলার হাতীবান্ধার গেন্দুকুড়ি এলাকায় শ্বশুরবাড়িতে বেড়াতে গিয়ে বজ্রপাতে আবদুল কাদের সাজু (৩৫) নামে এক স্কুল শিক্ষকের মৃত্যু হয়েছে। নিহত আবদুল কাদের সাজু হাতীবান্ধা উপজেলার পূর্ব বেজগ্রাম এলাকার নজরুল ইসলামের ছেলে। তিনি টংভাঙ্গা ইউনিয়নের আলহাজ সমশের উদ্দিন উচ্চ বিদ্যালয়ের সমাজবিজ্ঞান বিষয়ের সহকারী শিক্ষক ছিলেন বলে জানা গেছে। নিহতের স্ত্রী খাদিজা বেগম জানান, গত সোমবার রাতে উপজেলার টংভাঙ্গা ইউনিয়নের গেন্দুকুড়ি বাড়াইপাড়া এলাকায় তার স্বামী সাজু শ্বশুরবাড়ি বেড়াতে যান। গত মঙ্গলবার সকাল সাড়ে ৯টার দিকে নিজ কর্মস্থল স্কুলে আসার পথে বজ্রপাত ঘটলে সাজু মারা যান। --
#####
#####
--bhorerkagoj.net--
--বজ্রপাত বজ্র আহত দগ্ধ নিহত বৃষ্টি মারা মৃত্যু হত --
--বজ্রপাতে ৫ জেলায় ৯ জনের মৃত্যু--
--রবিবার, ৩ মে ২০১৫--
--কাগজ ডেস্ক : বজ্রপাতে গতকাল শনিবার ও গত শুক্রবার ৫ জেলায় ৯ জনের মৃত্যু হয়েছে। এর মধ্যে সুনামগঞ্জে ৪, জামালপুরে ২ এবং দিনাজপুরের বিরামপুর, চট্টগ্রামের মিরসরাই ও বাগেরহাটের চিতলমারীতে ১ জন করে ৩ জন মারা যান। এ সম্পর্কে আমাদের প্রতিনিধিদের পাঠানো প্রতিবেদন- সুনামগঞ্জ : সুনামগঞ্জে বজ্রপাতে ৪ জনের মৃত্যু হয়েছে। এর মধ্যে দিরাইয়ে ২, তাহিরপুরে ১ ও মধ্যনগরে ১ জনের মৃত্যু হয়েছে। গতকাল শনিবার দুপুরে বজ্রপাতে তাদের মৃত্যু হয়। দিরাই থানার ওসি বায়েস আলম জানান, উপজেলার ভাটিপাড়া ইউনিয়নের উর্ধাপাড়া গ্রামের আব্দুল কাদির (২০) ও সরমঙ্গল ইউনিয়নের মাহতাবপুর গ্রামের হরিভক্ত দাস (৪০) শনিবার হাওরে ধান কাটার সময় বজ্রপাতে ঘটনাস্থলেই মারা যান। মধ্যনগর থানার ওসি হাসানুজ্জামান জানান, শনিবার হাওরে ধান কাটতে গেলে সদর ইউনিয়নের শিবরামপুর গ্রামের মৃত বাচ্চু মিয়ার ছেলে আবদুল জলিল (৫০) বজ্রপাতের শিকার হয়ে ঘটনাস্থলেই মারা যান। তাহিরপুর থানার ওসি শহিদ উল্লাহ জানান, শনিবার বাড়ির আঙিনায় কাজ করা সময় বজ্রপাতে উপজেলার বাদাঘাট ইউনিয়নের কোপাড়া গ্রামের আবদুল বাছেরের স্ত্রী রাশেদা বেগম(৪০) নিহত হন। জামালপুর : জেলার দেওয়ানগঞ্জে মাঠে ধান কাটার সময় বজ্রপাতে দুজন নিহত ও ৫ জন আহত হয়েছেন। নিহতরা হলেন গয়েরডোবা গ্রামের বাবু (১৮) ও চরহাতিভাঙ্গা গ্রামের রুবেল (২০)। এ সময় বজ্রপাতে দুই গ্রামের ৫ জন আহত হন। নিহতের পরিবার জানিয়েছে, গতকাল শনিবার সকাল সাড়ে ৮টার দিকে গয়েরডোবা গ্রামে বৃষ্টির মধ্যে মাঠে ধান কাটার সময় বজ্রপাত হলে ঘটনাস্থলেই বাবু মারা যান। এ সময় কর্মরত চার শ্রমিক আহত হন। একই সময় উপজেলার চরহাতিভাঙ্গা গ্রামে বৃষ্টির সময় বজ্রপাতের ঘটনা ঘটে। ওই সময় আবদুল মজিদ ও তার ছেলে মাঠে ধান কাটছিলেন। বজ্রপাতে রুবেল নিহত এবং তার বাবা আবদুল মজিদ আহত হন। আহতদের স্থানীয়ভাবে চিকিৎসা দেয়া হয়েছে। দিনাজপুর : জেলার বিরামপুর উপজেলার পল্লীতে বজ্রপাতে এক কৃষক মারা গেছেন। দিনাজপুর পুলিশ কন্ট্রোল রুম সূত্রে জানা যায়, গতকাল শনিবার সকাল সাড়ে ৮টার দিকে উপজেলার চাঁদপুর শিমুুলতলী গ্রামের ইয়াদ আলীর পুত্র ইউনুুস আলী (৩৮) পাশে ধানক্ষেতে যান। এ সময় বজ্রপাতের ঘটনা ঘটলে দগ্ধ হয়ে ঘটনাস্থলেই মারা যার তিনি। দিনাজপুর মেডিকেল কলেজ হাসপাতাল মর্গে লাশের ময়নাতদন্ত সম্পন্ন করে পরিবারের কাছে হস্তান্তর করা হয়। এ ব্যাপারে বিরামপুর থানায় ইউডি মামলা দায়ের করা হয়। মিরসরাই (চট্টগ্রাম) : উপজেলায় গত শুক্রবার সকাল সাড়ে ১০টার দিকে বজ্রপাতে এক কৃষকের মৃত্যু হয়েছে। তার নাম আবুল বশর (৭০)। তিনি উপজেলার ১০ নম্বর মিঠানালা ইউনিয়নের পূর্ব রহমতাবাদ গ্রামের রমজান আলী পণ্ডিত বাড়ির হোসেন জামানের পুত্র। বজ্রপাতে কৃষক আবুল বশর নিহত হয়। নিহতের পুত্র আলমগীর হোসেন জানান, বাবা সকালে বাড়ির পাশে ক্ষেতে ধানের বীজতলা পরিচর্যা করার সময় বৃষ্টি শুরু হয়। পরে বজ্রপাতের ঘটনা ঘটলে তিনি আহত হন। এ সময় অন্য কৃষকরা ঘটনাস্থল থেকে উদ্ধার করে মিরসরাই উপজেলা স্বাস্থ্য কমপ্লেক্স মস্তাননগর হাসপাতালে নিয়ে যাওয়ার পথে তিনি মারা যান। বিকেলে নামাজে জানাজা শেষে তাকে পারিবারিক কবরস্থানে দাফন করা হয়। চিতলমারী (বাগেরহাট) : উপজেলায় বজ্রপাতে তেনজিল মল্লিক (৪০) নামে এক ব্যক্তি মারা গেছেন এবং পিকলু গাজী (৫৫) নামে অপর ব্যক্তি আহত হয়েছেন। আহত ওই ব্যক্তিকে চিতলমারী স্বাস্থ্যকেন্দ্রে ভর্তি করা হয়েছে। জানা যায়, গত শুক্রবার সকাল ৭টার দিকে উপজেলার আড়–য়াবর্নী গ্রামের মৃত লোকমান গাজীর পুত্র পিকলু গাজী ও ইদ্রিস মল্লিকের পুত্র তেনজিল মল্লিক (শ্যালক-দুলাভাই) প্রতি দিনের মতো পেতনিমারী বিলে ধান কাটার উদ্দেশে যান। এ সময় গুঁড়ি গুঁড়ি বৃষ্টির সময় বাড়ি ফেরার পথে বজ্রপাতের ঘটনা ঘটলে তেনজিল মল্লিক মারা যান এবং পিকলু গাজী আহত হন। পার্শ্ববর্তী লোকজন তাদেরকে উদ্ধার করে চিতলমারী স্বাস্থ্য কমপ্লেক্সে ভর্তি করেন। --
#####
#####
--bhorerkagoj.net--
--বজ্রপাত বজ্র আহত ক্ষতি ঝড় নিহত বৃষ্টি মারা মৃত্যু হত হতাহত --
--দৌলতপুর ও ঈশ্বরদীতে বজ্রপাতে শিশু ও নারীসহ ৫ জনের মৃত্যু--
--বৃহস্পতিবার, ৪ জুন ২০১৫--
--কাগজ ডেস্ক : পাবনার ঈশ্বরদী ও কুষ্টিয়ার দৌলতপুরে বজ্রপাতে শিশু ও নারীসহ ৫ জনের মৃত্যু এবং ৩ জন আহত হয়েছে। আহতদের হাসপাতালে ভর্তি করা হয়েছে। এ সম্পর্কে আমাদের প্রতিনিধিদের পাঠানো খবর- দৌলতপুর (কুষ্টিয়া) : উপজেলার বিভিন্ন এলাকায় বজ্রপাতে ২ নারীসহ ৩ জন নিহত এবং ১ জন আহত হয়েছেন। গত মঙ্গলবার বিকেল সাড়ে ৫টা থেকে সন্ধ্যা ৭টা পর্যন্ত বজ্রসহ বৃষ্টি ও দমকা হাওয়ার সময় এই হতাহতের ঘটনা ঘটে। নিহতরা হলেন- উপজেলার রিফায়েতপুর ইউনিয়নের লক্ষীকোলা গ্রামের শহিদুল ইসলামের স্ত্রী ২ সন্তানের জননী টুকিলা খাতুন (৩৮), দৌলতপুর সদর ইউনিয়নের চুয়ামল্লিকপাড়া গ্রামের ভাসান মণ্ডলের স্ত্রী ২ সন্তানের জননী নাজনিন আক্তার (২৬) এবং হোগলবাড়িয়া ইউনিয়নের জয়ভোগা গ্রামের হজরত আলীর ছেলে লিটন (৩০)। এদিকে বজ্রপাতে বিদ্যুতের মেইন লাইন ক্ষতিগ্রস্ত হওয়ায় ২২ ঘণ্টা ধরে গোটা উপজেলা বিদ্যুৎ বিচ্ছিন্ন রয়েছে। ফলে মানুষ চরম দুর্ভোগের শিকার হন। পুুলিশ ও এলাকাবাসী সূত্রে জানা গেছে, গত মঙ্গলবার বিকেল সাড়ে ৫টার দিকে উপজেলার বিভিন্ন স্থানে বজ্রসহ বৃষ্টি ও দমকা হাওয়া শুরু হয়। টানা বর্ষণে বাড়ির পার্শ্ববর্তী শাক ক্ষেতে পানি জমে যাওয়ায় উপজেলার লক্ষীকোলা গ্রামের শহিদুল ইসলাম ও তার স্ত্রী টুকিলা খাতুন ওই পানি অপসারণ করতে যান। এ সময় বজ্রপাতে টুকিলা ঘটনাস্থলেই প্রাণ হারান। এ ঘটনায় টুকিলার স্বামী শহিদুল ইসলাম (৫০) আহত হন। তাকে কুষ্টিয়া মেডিকেল কলেজ হাসপাতালে ভর্তি করা হয়। অন্যদিকে উপজেলার চুয়ামল্লিকপাড়া এলাকায় নাজনিন আক্তার বজ্র-বৃষ্টির সময় নিজ বাড়ির বারান্দায় বসে থাকা অবস্থায় হঠাৎ বজ্রপাতে ঘটনাস্থলেই মারা যান। এতে তার শরীরের বিভিন্ন অংশ ঝলসে যায়। এ ছাড়া উপজেলার জয়ভোগা গ্রামের লিটন নিজের বাড়িতে অবস্থানকালে বজ্রপাতে মারা যান। দৌলতপুর থানার ওসি (প্রশাসন) আমিনুল ইসলাম বিপ্লব জানান, মঙ্গলবার বিকেল সাড়ে ৫টা থেকে সন্ধ্যা ৭টা পর্যন্ত বজ্রপাতে এসব হতাহতের ঘটনা ঘটে। এদিকে বজ্রপাতে উপজেলায় বিদ্যুতের মেইন লাইনে ব্যাপক ত্রুটি দেখা দিলে ২২ ঘণ্টা ধরে দৌলতপুর উপজেলা বিদ্যুৎ বিচ্ছিন্ন হয়ে পড়ে। মঙ্গলবার বিকেল ৫টা থেকে গতকাল বুধবার বিকেল ৩টা পর্যন্ত এ উপজেলায় বিদ্যুৎ সরবরাহ পুরোপুরি বন্ধ থাকে। দীর্ঘ সময় বিদ্যুৎ না থাকায় মানুষ চরম দুর্ভোগের শিকার হয়। বিদ্যুৎবিহীন অবস্থায় শবেবরাতের রাতে ইবাদত বন্দেগিতেও মুসল্লিরা ভোগান্তিতে পড়েন। দৌলতপুর পল্লীবিদ্যুতের ডেপুটি জেনারেল ম্যানেজার (ডিজিএম) মিলন কুমার কুণ্ডু বলেন, বজ্রপাতে উপজেলার বিভিন্ন স্থানে ৩৩ কেভি মেইন লাইনে ব্যাপক সমস্যা সৃষ্টি হওয়ায় এই বিদ্যুৎ বিপর্যয় ঘটে। ঈশ্বরদী (পাবনা) : ঝড়ে পড়া আম কুড়াতে গিয়ে উপজেলায় বজ্রপাতে দুই শিশুর মৃত্যু এবং ২ শিশু আহত হয়েছে। নিহতরা হলো- সিয়াম (৮) এবং সবুজ (৯)। গত মঙ্গলবার সন্ধ্যায় উপজেলার পাকশী ইউনিয়নের বিবিসি বাজারের পাশে বিশুতলা এলাকায় এই ঘটনাটি ঘটে। সিয়াম রূপপুর বিবিসি বাজারের সবজি বিক্রেতা রেজাউল ইসলামের ছেলে এবং সবুজ একই এলাকার স্বপন কুমার কুণ্ডুর ছেলে। এ ঘটনায় আহত শিশুরা হলো- একই এলাকার লিটন হোসেনের মেয়ে নিপা (৮) এবং দিলীপ কুমারের ছেলে প্রান্ত (১০)। আহতদের ঈশ্বরদী উপজেলা স্বাস্থ্য কমপ্লেক্সে ভর্তি করা হয়েছে। এলাকাবাসীরা জানান, গত মঙ্গলবার সন্ধ্যা ৬টার দিকে প্রচণ্ড ঝড় ও বৃষ্টির সময় ওই গ্রামের সিয়াম, সবুজ, নিপা ও প্রান্ত বাড়ির পাশের আমবাগানে আম কুড়াতে যায়। এ সময় বিকট শব্দে বজ্রপাত হলে ৪ শিশুর শরীর ঝলসে যায়। শিশুদের চিৎকারে আশপাশের লোকজন ও পরিবারের সদস্যরা এসে তাদের উদ্ধার করে দ্রুত ঈশ্বরদী হাসপাতালে নিয়ে গেলে কর্তব্যরত চিকিৎসক সিয়াম ও সবুজকে মৃত বলে ঘোষণা করেন। --
#####
#####
--bhorerkagoj.net--
--বজ্রপাত বজ্র আহত ক্ষতি ঝড় নিহত বিধ্বস্ মারা হত --
--ব্রাহ্মণবাড়িয়ায় কালবৈশাখী ঝড়ে নিহত ১, আহত অর্ধশত : সহস্রাধিক বসতভিটা লণ্ডভণ্ড--
--বুধবার, ২২ এপ্রিল ২০১৫--
--কাগজ প্রতিবেদক, ব্রাহ্মণবাড়িয়া : জেলায় গত সোমবার রাতে কালবৈশাখী ঝড়ে একজন নিহত এবং অর্ধশত লোক আহত হয়েছেন। এ সময় জেলার ব্রাহ্মণবাড়িয়া সদর, কসবা, নবীনগর, আখাউড়া, আশুগঞ্জসহ বিভিন্ন স্থানে কয়েক হাজার গাছপালা, ফসলি জমিসহ সহস্রাধিক বসতভিটা লণ্ডভণ্ড হয়ে গেছে। রাত ৯টার কালবৈশাখী ঝড়ে নবীনগর পৌর এলাকার নারায়ণপুর গ্রামে গাছ পড়ে আব্দুল মান্নান (৫৫) নামে একজন মারা যান। তিনি ওই এলাকারই বাসিন্দা। এ ছাড়া শতাধিক বাড়িঘর ও গাছপালা বিধ্বস্ত হয়েছে। নবীনগর থানার ওসি রূপক কুমার সাহা এ তথ্য নিশ্চিত করেন। আখাউড়া উপজেলা নির্বাহী কর্মকর্তা মো. আহসান হাবিব জানান, ঝড়ে আখাউড়া পৌর এলাকাসহ বিভিন্ন স্থানে অর্ধশতাধিক বাড়িঘর বিধ্বস্ত হয়েছে। ঝড়ের সময় বজ্রপাতে আশুগঞ্জ তাপবিদ্যুৎ কেন্দ্রের ৮টি ইউনিট বন্ধ হয়ে যায়। পরে ৫টি ইউনিট চালু হয়। গতকাল মঙ্গলবার সকালে ১টি ইউনিট চালু হলেও এ রিপোর্ট লেখা পর্যন্ত ২টি ইউনিট বন্ধ রয়েছে বলে জানায় সংশ্লিষ্ট কর্তৃপক্ষ। এ ছাড়া ঢাকা-চট্টগ্রাম রেলপথের ব্রাহ্মণবাড়িয়ার কালীসীমা, তালশহর ও বড়হরণ এলাকায় গাছ ও বিদ্যুতের খুঁটি ভেঙে রেলপথের ওপর পড়লে প্রায় দেড় ঘণ্টা ট্রেন চলাচল বন্ধ থাকে। এ সময় তালশহর এলাকায় চট্টগ্রামগামী মহানগর গোধুলী, ভৈরবে ঢাকাগামী পারাবত এক্সপ্রেস এবং আশুগঞ্জে সিলেটগামী কালনী এক্সপ্রেস ট্রেন আটকা পড়ে। সবচেয়ে বেশি ক্ষতিগ্রস্ত হয়েছে কসবা উপজেলার হাতুরাবাড়ি, শ্যামবাড়ি, বাদৈর, নিমবাড়ি, মেহারী, মান্দারপুর, চারগাছ গ্রাম। কসবার বাদৈর ইউপি চেয়ারম্যান মারুফ জানান, তার ইউনিয়নের মান্দারপুর, হাতুড়াবাড়ি গ্রামে ৭ শতাধিক ঘরবাড়ি মারাত্মক ক্ষতিগ্রস্ত হয়েছে বলে তিনি দাবি করেন। হাতুরাবাড়ি গ্রামে ২টি গরু মারা গেছে। মান্দারপুর গ্রামে একটি প্রাথমিক বিদ্যালয় বিধ্বস্ত হয়েছে। ব্রাহ্মণবাড়িয়া জেলা প্রশাসক ড. মোহাম্মদ মোশাররফ হোসেন জানান, ঝড়ে ক্ষতিস্তদের সহায়তায় জন্য প্রয়োজনীয় ব্যবস্থা নেয়া হচ্ছে। --
#####
#####
--bhorerkagoj.net--
--বজ্রপাত বজ্র নিহত মারা হত --
--কেন্দুয়ায় একই দিনে বজ্রপাতে দুই ছাত্রসহ ৩ জন নিহত--
--মঙ্গলবার, ২১ এপ্রিল ২০১৫--
--কেন্দুয়া (নেত্রকোনা) প্রতিনিধি : কেন্দুয়া উপজেলায় গতকাল সোমবার বিকেলে একই দিনে বজ্রপাতে ৩ জন নিহত হয়েছে। বিভিন্ন সূত্রে জানা যায়, উপজেলার পাইকুড়া ইউনিয়নের সুন্দ্রাকান্দা গ্রামের আলীম উদ্দিনের ছেলে মজলিশপুর উচ্চ বিদ্যালয়ের নবম শ্রেণির ছাত্র আরিফুল ইসলাম (১৫) বাড়ি যাওয়ার পথে বজ্রপাতে নিহত হয়। একই সময় মাসকা ইউনিয়নের রায়পুর গ্রামের ছোয়াদ মিয়ার ছেলে আতিকুল (২৫) মাঠে কাজ করার সময় বজ্রপাতে নিহত হয় এবং গণ্ডা ইউনিয়নের গৈচাশিয়া গ্রামের নূরুল ইসলামের ছেলে সপ্তম শ্রেণির ছাত্র রাসেল মিয়া (১২) স্কুল থেকে বাড়ি ফেরার পথে বজ্রপাতে মারা যায়। কেন্দুয়া থানার ওসি (তদন্ত) মিজানুর রহমান আকন্দ ঘটনার সত্যতা নিশ্চিত করেন। --
#####
#####
--bhorerkagoj.net--
--বজ্রাঘাত বজ্রপাত বজ্র আহত নিহত বৃষ্টি মারা মৃত্যু হত --
--৪ জেলায় বজ্রপাতে নিহত ৫--
--বৃহস্পতিবার, ২ এপ্রিল ২০১৫--
--কাগজ ডেস্ক : ৪ জেলায় গতকাল বুধবার বজ্রপাতে ৫ জন নিহত হয়েছেন। এর মধ্যে রাজবাড়ীর কালুখালী ও বালিয়াকান্দি, সুনামগঞ্জের তাহিরপুর, ফরিদপুরের চরভদ্রাসন এবং ঢাকার কেরানীগঞ্জে একজন করে মারা যান। এ সম্পর্কে আমাদের প্রতিনিধিদের পাঠানো খবর- কালুখালী (রাজবাড়ী) : উপজেলার রতনদিয়া ইউনিয়নের বহরেরকালুখালী এলাকায় সকালে বজ্রপাতে এক কৃষকের মৃত্যু হয়েছে। তার নাম কুরবান আলী (৩৫)। তিনি বহরেরকালুখালীর আজগর আলীর ছেলে। জানা যায়, সকালে ৮টার দিকে ওই এলাকায় বৃষ্টি শুরু হয়। এ সময় কুরবান আলী বাড়ির পার্শ্ববর্তী জমিতে পাটবীজ বপন করতে গেলে বজ্রপাতের ঘটনা ঘটে। এতে তিনি ঘটনাস্থলেই মারা যান। বালিয়াকান্দি (রাজবাড়ী) : উপজেলার বহরপুর ইউনিয়নের নতুনচর গ্রামে সকাল সাড়ে ৮টার দিকে বজ্রপাতে এক কৃষক মারা গেছেন। ওই কৃষকের নাম মুরাদ শেখ (২৫)। তার পিতার নাম লিয়াকত আলী। বাড়ি উপজেলার নতুনচর গ্রামে। জানা যায়, মুরাদ শেখ নতুনচর মাঠে তার নিজের পাটক্ষেতে পানি দেয়ার সময় বজ্রপাতে আহত হন। এ সময় লোকজন উদ্ধার করে বালিয়াকান্দি হাসপাতালে নিয়ে গেলে কর্তব্যরত চিকিৎসক তাকে মৃত বলে ঘোষণা করেন। তাহিরপুর (সুনামগঞ্জ) : উপজেলার পল্লীতে বিকেলে বজ্রপাতে একজন নিহত এবং ২ জন আহত হয়েছে। নিহত ব্যক্তি হলেন- উপজেলার দক্ষিণ বড়দল ইউনিয়নের বড়দল নতুনহাঠির জাহা আলমের ছেলে ইজাজুল হক (২১)। আহতরা হলেন- উপজেলার বাদাঘাট ইউনিয়নের সোনাপুর গ্রামের আঃ মোতালিবের ছেলে হারুন মিয়া (১৮) এবং আঃ হকের ছেলে শফিকুল ইসলাম (১২)। জানা যায়, হাওরে কাজ করার সময় বজ্রপাতের ঘটনায় ইজাজুল মারা যান এবং হারুন এবং তৌফিক আহত হন। আহতদের বাদাঘাট বাজারে ডা. আব্দুস সালামের কাছে চিকিৎসা দেয়া হয়েছে। চরভদ্রাসন (ফরিদপুর) : উপজেলা গাজীরটেক ইউনিয়নের বেপারী ডাঙ্গী গ্রামের মৃত আবু বেগের ছেলে কৃষক দেলোয়ার বেগ (৩৫) সকাল ৯টার দিকে ফসলী মাঠের মধ্যে কাজ করার সময় বজ্রপাতে মারা গেছেন। স্থানীয় ইউপি চেয়ারম্যান মোঃ আজিজুল হক জানান, ভোর থেকে ওই কৃষক বাড়ির পাশে ফসলি মাঠে পেঁয়াজের দানা তোলার কাজ করেছিলেন। সকাল ৯টার দিকে বজ্রপাতের শিকার হয়ে তিনি মাঠেই মারা যান। কেরানীগঞ্জ (ঢাকা) : দক্ষিণ কেরানীগঞ্জের কুন্ডা ইউনিয়নের নতুন বাক্তারচর এলাকায় মোঃ জহির (৩০) নামে এক যুবক বজ্রাঘাতে মারা গেছেন। স্থানীয় সূত্রে জানা যায়, চাঁদপুরের বেলতলা এলাকায় স্থানীয়দের সঙ্গে ইঞ্জিনচালিত ট্রলারযোগে নৌপথে ল্যাংটার মেলা দেখতে যান জহির। বেলতলায় ৩ দিন অতিবাহিত করার পর গতকাল বুধবার সকালে নিজ এলাকা দক্ষিণ কেরানীগঞ্জে ধলেশ্বরী নদীর মোল্লার ঘাট এলাকায় তাদের ইঞ্জিনচালিত ট্রলারটি ফিরে আসে। এ সময় মুশল ধারে বৃষ্টি হয়। ট্রলার থেকে মাথায় করে একটি ব্যাটারি বাড়ি নেয়ার পথে বজ্রঘাতের ঘটনা ঘটলে জহির গুরুতর আহত হন। সঙ্গে সঙ্গে স্থানীয়রা স্যার সলিমুল্লাহ মেডিকেল কলেজ মিটফোর্ড হাসপাতালে নিয়ে গেলে কর্তব্যরত চিকিৎসক তাকে মৃত বলে ঘোষণা করেন। জহিরের বাড়ি দক্ষিণ কেরানীগঞ্জের নতুন বক্তারচর এাকায়। তার পিতার নাম মোঃ জাবেদ আলী। --
#####
#####
--bhorerkagoj.net--
--বজ্রপাত বজ্র ঝড় নিহত মারা মৃত্যু হত হতাহত --
--চাঁপাইনবাবগঞ্জের পদ্মায় নৌকাডুবি, ৪ জনের লাশ উদ্ধার--
--বুধবার, ১ এপ্রিল ২০১৫--
--শিবগঞ্জ (চাঁপাইনবাবগঞ্জ) প্রতিনিধি : উপজেলার দুর্গম চরাঞ্চল পাকা ইউনিয়নে পদ্মা নদীতে নৌকা ডুবে ৪ জনের মৃত্যু হয়েছে এবং নিখোঁজ রয়েছেন আরো ৭ যাত্রী। তবে স্থানীয় জেলা প্রশাসন ২ জন নিহত হওয়ার কথা স্বীকার করেছে। গত সোমবার সন্ধ্যায় শিবগঞ্জের পাকা ইউনিয়ন এলাকায় পদ্মায় ঝড়ের কবলে পড়ে যাত্রীবাহী নৌকা ডুবে গেলে হতাহতের এ ঘটনা ঘটে। এ ছাড়া একই সময় বজ্রপাতে ১ জন নিহত হয়। নিহত ব্যক্তিরা হলেন শিবগঞ্জের পাকা ইউনিয়নের দশরশিয়া গ্রামের নাসির উদ্দিনের ছেলে রিফাত (৭), দুর্লভপুর ইউনিয়নের দোভাগী গ্রামের ইসাহাক আলীর ছেলে জোনাব আলী (৫৫), মনাকষা ইউনিয়নের রানীনগর মধ্যপাড়ার আরশাদ আলীর মেয়ে এসএসসি পরীক্ষার্থী সুমি আক্তার (১৫) ও মনাকষা ইউনিয়নের ভবানীপুর গ্রামের আজিজুল হকের মেয়ে আজরিন খাতুন (১১)। উদ্ধার হওয়া নৌকার যাত্রী জামাল উদ্দিন জানান, সোমবার সন্ধ্যায় পাকার গাইপাড়া ঘাট থেকে ৩০-৩৫ জন যাত্রী ও ১০টি গরু নিয়ে একটি নৌকা মনোহরপুর যাওয়ার সময় ঝড়ের কবলে পড়ে। এতে নৌকাটি ডুবে যায়। অন্য যাত্রীরা সাঁতরে তীরে উঠতে সক্ষম হলেও ১০-১২ জন যাত্রী নিখোঁজ হয়। ঘটনার পর থেকে স্থানীয়রা উদ্ধার তৎপরতা চালিয়ে সকালে চারজনের লাশ উদ্ধার করে। গতকাল মঙ্গলবার সকালে রাজশাহী থেকে ডুবুরিদল ও শিবগঞ্জ ফায়ার সার্ভিসের দুটি ইউনিট ঘটনাস্থলে পৌঁছে উদ্ধার তৎপরতা শুরু করে দুপুর ২টার দিকে ডুবে যাওয়া নৌকাটি তীরে নিয়ে আসে। তবে নৌকায় কোনো কাউকে পাওয়া যায়নি। শিবগঞ্জ ফায়ার সার্ভিস স্টেশন কর্মকর্তা ঘটনাস্থল থেকে জানান, যতক্ষণ পর্যন্ত না নিখোঁজ ব্যক্তিদের উদ্ধার করা করা যাবে ততক্ষণ পর্যন্ত উদ্ধার অভিযান অব্যাহত থাকবে। নদীতীরে ভিড় করেছেন নিখোঁজ ব্যক্তিদের স্বজন ও বিপুলসংখ্যক সাধারণ মানুষ। পাকা ইউনিয়ন পরিষদের চেয়ারম্যান আবদুল মালেক নৌকাডুবির ঘটনার সত্যতা স্বীকার করে জানান, এতে ৪ জন মারা গেছেন বলে তিনি শুনেছেন। তবে দুর্লভপুর ইউনিয়ন পরিষদের চেয়ারম্যান আবু আহমেদ নজমুল কবির মুক্তা ৪ জন নিহত হওয়ার ঘটনা নিশ্চিত করেছেন। শিবগঞ্জ থানার অফিসার ইনচার্জ এম এম ময়নুল ইসলাম জানান, নৌকাডুবির খবর পেয়ে সেখানে পুলিশ পাঠানো হয়েছে, নিখোঁজদের সন্ধানে নদীতে তল্লাশি চলছে। এদিকে, জেলা প্রশাসক জাহাঙ্গীর কবীর ২ জন নিহত হওয়ার কথা স্বীকার করেছেন। নৌকাডুবির ঘটনা ঘটলেও প্রায় ১৫ ঘণ্টা পর উদ্ধার অভিযান শুরু করায় এলাকাবাসীর মধ্যে ক্ষোভের সঞ্চার হয়েছে। তাদের দাবি- প্রশাসনের অবহলোর কারণে মৃত্যের সংখ্যা বাড়তে পারে। দ্রুত পদক্ষেপ গ্রহণ করলে নিখোঁজদের সন্ধান পাওয়া সম্ভব হতো। --
#####
#####
--bhorerkagoj.net--
--বজ্রপাত বজ্র আহত মারা মৃত্যু হত --
--দিনাজপুরের বিরলে বজ্রপাতে পিতা-পুত্রসহ ৩ জনের মৃত্যু--
--বুধবার, ১ এপ্রিল ২০১৫--
--আতিউর রহমান, বিরল (দিনাজপুর) : বিরলে বজ্রপাতে ৩ জনের মৃত্যু এবং এতে আহত হয়েছেন ১ জন। গত সোমবার বিকেলে বিরল পৌর শরের বিরল-দিনাজপুর সড়কের ঢেলপীর ফতেসিং তিন মাথার মোড়ে হঠাৎ বজ্রপাত ঘটে। এ সময় ধর্মপুর ইউনিয়নের গোছহাটা গ্রামের এমাজ উদ্দীনের ছেলে মহবুর রহমান (৪০) ঘটনাস্থলেই মারা যান এবং তার খালাশাশুড়ি কালিয়াগঞ্জ গ্রামের আব্দুল খালেকের স্ত্রী মনোয়ারা বেগমকে (৫০) দ্রুত বিরল হাসপাতালে নেয়া হলে কর্তব্যরত চিকিৎসক তাকে মৃত ঘোষণা করেন। মহবুরের এক বছর বয়সী শিশুপুত্র বাবু দিনাজপুর মেডিকেল কলেজ (দিমেক) হাসপাতালে চিকিৎসাধীন অবস্থায় রাতে মারা যায়। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত --
--শ্রীপুরে বজ্রপাতে ২ কৃষকের মৃত্যু, আহত ৩--
--শনিবার, ১৬ মে ২০১৫--
--শ্রীপুর (গাজীপুর) প্রতিনিধি : উপজেলার কাওরাইদ ইউনিয়নের বেলদিয়া গ্রামে গতকাল শুক্রবার বিকেলে বজ্রপাতে দুই কৃষকের মৃত্যু এবং ৩ জন আহত হয়েছেন। এলাকাবাসী জানান, বেলদিয়া গ্রামের ইজ্জতপুর এলাকার মেঘুর ছেলে নওশাত (৫০) একই এলাকার ফকিরপাড়া গ্রামের দিনমজুর শাফী (৩০), শাজাহান (৪০), মাহাম্মদ (৪৫) ও সুজনকে (৩০) নিয়ে নিজ জমিতে ধান কাটছিলেন। বিকেল ৩টার দিকে বজ্রপাতের ঘটনা ঘটলে ধানক্ষেতেই দিনমজুর নওশাত ও শাফী মারা যান এবং অন্য ৩ জন আহত হন। এ সময় খবর পেয়ে গ্রামবাসী নিহতদের লাশ উদ্ধার করে বাড়ি এবং আহতদের শ্রীপুর উপজেলা হাসপাতালে নিয়ে যান। শ্রীপুর মডেল থানার ওসি আবদুুল মোতালেব মিয়া ঘটনার সত্যতা স্বীকার করেন। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত --
--বাঁশখালী হবিগঞ্জ ও সদরপুরে বজ্রপাতে ভাই-বোনসহ নিহত ৪--
--রবিবার, ১৭ মে ২০১৫--
--কাগজ ডেস্ক : বজ্রপাতে চট্টগ্রামের বাঁশখালীতে শিক্ষার্থী ভাই-বোন, হবিগঞ্জে তিন গরুসহ যুবক ও ফরিদপুরের সদরপুর উপজেলায় এক দিনমজুর নিহত হয়েছে। গতকাল শনিবার সকালে, শুক্রবার বিকেলে ও রাতে এসব ঘটনা ঘটে। এ সম্পর্কে আমাদের প্রতিনিধিদের পাঠানো প্রতিবেদন- বাঁশখালী (চট্টগ্রাম) : বাঁশখালী উপজেলার পুুঁইছড়ি ইউনিয়নের দক্ষিণ নাপোড়ায় গতকাল শনিবার সকাল সাড়ে ৯টার দিকে বজ্রপাতে প্রাথমিক শিক্ষার্থী মো. মোবারক হোসেন (১০) ও জান্নাতুল বকেয়া (৮) নামে দুই ভাই-বোনের মৃত্যু হয়েছে। নিহত দুজনই দরিদ্র কৃষক নুরুল ইসলামের সন্তান। নিহতদ্বয় দক্ষিণ নাপোড়া সরকারি প্রাথমিক বিদ্যালয়ের শিক্ষার্থী ছিল। গতকাল দুপুরে পূর্ব চালিয়াপাড়া মসজিদ প্রাঙ্গণে তাদের দাফন করা হয়েছে। স্থানীয় ও পুলিশ সূত্রে জানা যায়, গতকাল শনিবার সকালে স্কুলে যাওয়ার আগে তারা ধানী জমি থেকে গৃহস্থলী কাজের জন্য মাটি আনতে যায়। এ সময় বিকট শব্দের বজ্রপাতে ভাই-বোন দুজনই ধানী জমির মাটিতে লুটিয়ে পড়ে মারা যায়। বজ্রপাতের পর মা মর্তুজা বেগম মাটি আনতে যাওয়া সন্তানদের খোঁজ নিতে ঘটনাস্থলে উপস্থিত হয়ে জ্ঞান হারান। বাঁশখালী উপজেলা নির্বাহী কর্মকর্তা আরিফ আহমদ খান বলেন, কৃষক পরিবারের ছেলেমেয়ের অকাল মৃত্যুতে ৪ হাজার টাকা সহায়তা করা হয়েছে। এ ব্যাপারে জেলা প্রশাসককে অবহিত করা হয়েছে। হবিগঞ্জ : হবিগঞ্জে বজ্রপাতে ১ জন নিহত ও ৩টি গরুর মৃত্যু হয়েছে। গত শুক্রবার বিকেলে সদর উপজেলার হুড়গাঁও গ্রামে রিপন মিয়া (১৮) নামে এক যুবক বজ্রপাতে ঘটনাস্থলে মারা যায়। জেলার নবীগঞ্জ উপজেলার বড়গাঁও গ্রামের কৃষক আবদুুল আজিজের গরু ঘরের ওপর একই দিন প্রায় একই সময়ে বজ্রপাত হলে ৩টি গরু মারা যায়। এ সময় গরুর মালিক আবদুুল আজিজের স্ত্রী (৩০) ঘরের পাশে থাকা অবস্থায় গুরুতর আহত হন। তাকে সিলেট মেডিকেল কলেজ হাসপাতালে ভর্তি করা হয়েছে। সদরপুর (ফরিদপুর) : সদরপুর উপজেলার চরডুবাইল গ্রামে গত শুক্রবার রাতে বজ্রপাতে বদু সর্দারের বাড়িতে রবিউল সর্দার (৪০) নামে এক দিনমজুরের মৃত্যু হয়েছে। মৃত রবিউল কুষ্টিয়া জেলার দৌলতপুর উপজেলার সাদীপুর গ্রামের মৃত মেছের সর্দারের ছেলে। সে কয়েকদিন ধরে বদু সর্দারের বাড়িতে দিনমজুরের কাজ করে আসছিল। --
#####
#####
--bhorerkagoj.net--
--বজ্রপাত বজ্র আহত ক্ষতি ক্ষয়ক্ষতি ঝড় বিধ্বস্ মারা হত --
--বিশ্বম্ভরপুরে ঘূর্ণিঝড়ে আড়াই শতাধিক ঘরবাড়ি বিধ্বস্ত , বিদ্যুৎ বিপর্যয়--
--বুধবার, ২৭ মে ২০১৫--
--স্বপন কুমার বর্মন, বিশ্বম্ভরপুর (সুনামগঞ্জ) থেকে : বিশ্বম্ভরপুর উপজেলায় ভয়াবহ ঘূর্ণিঝড়ে আড়াই শতাধিক ঘরবাড়িসহ গাছপালা পশু-পাখি ও বিদ্যুতের ব্যাপক ক্ষয়ক্ষতি হয়। খোলা আকাশের নিচে অর্ধশতাধিক পরিবার অসহায় অবস্থায় দিন কাটাচ্ছে। সরজমিন ঘুরে ১৫ জন আহত হওয়ার খবর জানা গেছে। গত রোববার দিবাগত রাত অনুমান ২টা থেকে আড়াইটা পর্যন্ত প্রবল বেগে ধেয়ে আসা ঘূর্ণিবায়ু আঘাত হানে উপজেলার পলাশ, ফতেপুর ও বাদাঘাট (দ.) ইউপির বিভিন্ন গ্রামে। ঘূর্ণিঝড়ে হাওর এলাকার পলাশ ইউপির রসুলপুর, পুরান মুক্তিখলা, কৃষ্ণনগর, নতুনপাড়া, মজুমদারী, লালার গাঁও, প্যারী নগর, ধরের পাড় ইত্যাদি গ্রাম, বাদাঘাট (দ.) ইউপির বাঘমারা, ভাটিপাড়া, সোনাপুর, শ্রীধরপুর, কান্দারহাটি, কালীপুর, দুর্গাপুর, চিতলাহাটি, শক্তিয়ারখলা ও ফতেপুর ইউপির লক্ষীপুর, সোনাপুর, কান্দারহাটি, চান্দারগাঁও, বিশ্বম্ভরপুর, গোপালপুর, রায়পুর, বাহাদুরপুর ইত্যাদি গ্রামের আড়াই শতাধিক ঘরবাড়ি সম্পূর্ণ বিধ্বস্ত হয়। এ ছাড়াও আংশিক ক্ষতি হয় আরো শত শত ঘরবাড়ি, গাছপালা, পশু-পাখি, টিউবওয়েল, নৌকা ইত্যাদি। ৫০টি অধিক পরিবার নিঃস্ব হয়ে বিধ্বস্ত অবস্থায় খোলা আকাশের নিচে দিন কাটাচ্ছে। কান্দারহাটি গ্রামের সাইফুল ইসলাম, সালিমুন্নেছা, আমির আলী, জাহাঙ্গীর, আলীনূর, আবদুল আলি, জাকারিয়া, লক্ষীপুর গ্রামের সই বিশ্বাস, কৃপেশ বিশ্বাস, নেপাল বর্মন, সুনিতা বর্মন, শ্রীবাস বিশ্বাস জানান, ঘরবাড়ি হারিয়ে আমরা এখন পরিবার-পরিজন নিয়ে অসহায় অবস্থায় খোলা আকাশের নিচে দিন যাপন করছি আমাদের রান্না করার মতো সুবিধা নেই। এ পর্যন্ত আমরা কোথাও থেকে সাহায্য পাইনি। ঘূর্ণিঝড়ে আহত লক্ষীপুর গ্রামের সহি বিশ্বাস, কৃপেশ বিশ্বাস, জতিন্দ্র বিশ্বাস, পরিক্ষিত বিশ্বাস, শ্রীবাস বিশ্বাস, কান্দারহাটির সম্পা বিশ্বাস, রুবেল, পপি, বাঘমারা গ্রামের সুমিতা আচার্য্য, দিপক আচার্য্য, ধিরেন্দ্র পাল, চিতলাহাটির সুনতি পাল, জাহাঙ্গীর, জাকারিয়া, সাইফুল ইসলাম বলেন, ভয়াবহ এলোপাতাড়ি ঘূর্ণিঝড়ে ঘরবাড়ি ভাঙার সময় আমরা বিভিন্ন স্থানে নিরাপদ আশ্রয়ের চেষ্টা করলে আঘাতপ্রাপ্ত হই। উপজেলা সদর কৃষ্ণনগর গ্রামের কাজল বর্মন জানায়, ভয়াবহ ঘূর্ণিঝড়ে ও প্রচণ্ড বজ্রপাতে ভয়ানক অবস্থার সৃষ্টি হয়েছিল। শ্রীধরপুর গ্রামের লালসাদ মিয়া জানান, দুটি বড় ঘর সম্পূর্ণ ভেঙে যায়। ভয়াবহ ঘূর্ণিঝড়ে বিশ্বম্ভরপুর মডেল উচ্চ বিদ্যালয়ে ছাত্রাবাসের সম্পূর্ণ ছাদ ভেঙে উড়িয়ে নিয়ে যায় এবং বিদ্যালয় আঙিনার বড় বড় ১৫টি গাছ দুমড়ে-মুচড়ে ভেঙে ফেলে। উপজেলার দিগেন্দ্র বর্মন ডিগ্রি কলেজের অধ্যক্ষের অফিস কক্ষ একাংশ ভেঙে যায়। গোপালপুর সরকারি প্রাথমিক বিদ্যালয়ে কয়েকটি বড় বড় গাছ ঘূর্ণিঝড়ে ক্ষতিগ্রস্ত হয়। ভার্ড পরিচালিত শিশু বিকাশ কেন্দ্রের জলিলপুর কেন্দ্রটি সম্পূর্ণ ভেঙে যায় ও জামালপুর কেন্দ্রটি আংশিক ভেঙে যায়। ঘূর্ণিঝড়ে উপজেলার বিদ্যুৎ সম্পূর্ণ অচল হয়ে পড়ে। পল্লী বিদ্যুতের এজিএম নাজমুল হুদা বলেন, বিশ্বম্ভরপুর ও বাদাঘাট এলাকার ১১শ ভোল্টের ৯টি, ২৪০ ভোল্টের ২টি খুঁটি বিনষ্ট হয় এবং আরো ১৪টি খুঁটি হেলে যায়। এ ছাড়া ১৫০টি মিটার অচল হয়ে যায়। ২৫টি স্পটে তার ছিড়ে যায়। ক্ষতিগ্রস্ত এ সব বিদ্যুৎ লাইনের মেরামত কাজ চলছে তবে আশা করা যাচ্ছে আবহাওয়া অনুক‚লে থাকলে ২৭ মে বিদ্যুৎ সংযোগ দেয়া সম্ভব হবে। উপজেলা প্রকল্প বাস্তবায়ন কর্মকর্তা জিএম ওয়ালিউল ইসলাম বলেন, ঘূর্ণিঝড়ে ক্ষতিগ্রস্ত এলাকা সকাল থেকেই সরজমিন পরিদর্শন করেছি। এ পর্যন্ত ২ শতাধিক ঘরবাড়ি ক্ষতিগ্রস্ত হয়েছে এর মধ্যে প্রায় ৫০টি পরিবার খোলা আকাশের নিচে অবস্থান করছে। স্ব স্ব এলাকার জনপ্রতিনিধিরা ক্ষতিগ্রস্তদের তালিকা প্রণয়ন করছে সরকারি সহায়তা প্রদানের জন্য। দুপুর থেকে জেলা ত্রাণ ও পুনর্বাসন কর্মকর্তা মো. নাছির উদ্দিন ঘূর্ণিঝড়ে ক্ষতিগ্রস্ত দুর্গত এলাকা পরিদর্শন করেন এ সময় উপজেলা প্রকল্প বাস্তবায়ন কর্মকর্তাও সঙ্গে ছিলেন। বাদাঘাট (দ.) ইউপি চেয়ারম্যান এড. ছবাব মিয়া বলেন, ঘূর্ণিঝড়ে ব্যাপক ঘরবাড়ি, গাছপালা, পশু-পাখির ক্ষতি হয়েছে এবং ইউনিয়ন পরিষদের পক্ষ থেকে ক্ষতিগ্রস্তদের তালিকা প্রণয়নের কাজ চলছে। উপজেলা চেয়ারম্যান মোহাম্মদ হারুনুর রশিদ বলেন, ঘূর্ণিঝড়ে ক্ষতিগ্রস্ত পরিবারগুলোর প্রতি আমাদের আন্তরিক সহযোগিতা ঘাটতি নেই। ইউনিয়ন পর্যায়ে ক্ষতিগ্রস্তদের তালিকা প্রণয়ন করা হচ্ছে আমরা যথাসাধ্য চেষ্টা করব সহায়তা প্রদানের জন্য। উপজেলা নির্বাহী কর্মকর্তা খন্দকার মোহাম্মদ আবদুল্লাহ আল মাহমুদ বলেন, ঘূর্ণিঝড় শেষ হওয়ার পর থেকেই প্রশাসন ও পরিষদের পক্ষ থেকে খোঁজ-খবর নিচ্ছি এবং সংশ্লিষ্ট কর্মকর্তা ও জনপ্রতিনিধিদের মাধ্যমে সরকারি সহায়তা প্রদানের লক্ষ্যে তালিকা প্রণয়নের কাজ করা হচ্ছে। --
#####
#####
--bhorerkagoj.net--
--বজ্র বৃষ্টি হত --
--সামান্য বৃষ্টিতেই গাজীপুরে জলাবদ্ধতা!--
--শনিবার, ১৩ জুন ২০১৫--
--কাগজ প্রতিবেদক, গাজীপুর : গ্রীষ্মের তীব্র তাপদাহের পর গাজীপুরে বিভিন্ন এলাকায় সামান্য বৃষ্টিতেই নগরের বেশ কিছু এলাকায় সৃষ্টি হয় জলাবদ্ধতা। এতে দুর্ভোগে পড়েন স্কুল ও কলেজগামী শিক্ষার্থী ও অফিসগামী লোকজনসহ সাধারণ পথচারী। সরজমিন দেখা গেছে, গত বৃহস্পতিবার সকাল থেকেই গাজীপুরের বিভিন্ন স্থানে ঘণ্টাব্যাপী বজ্রসহ বৃষ্টিপাত হয়। বৃষ্টিতে মহানগরের টঙ্গীর কলেজ গেট, স্টেশন রোড, টঙ্গী মডেল থানা, টঙ্গী সরকারি হাসপাতাল, ভোগড়া বাইপাস, চান্দনা চৌরাস্তা, আদেপাশা, রাজবাড়ি এলাকায় জলাবদ্ধতা সৃষ্টি হয়। অনেক এলাকায় জমে হাঁটু পরিমাণ পানি। এতে ভোগান্তিতে পড়েছেন স্থানীয় হাজার হাজার অধিবাসী। এ ছাড়া মহাসড়কের বিভিন্ন স্থান পানির নিচে তলিয়ে যাওয়ায় অফিসগামী লোকজন ও শিক্ষার্থীদের নাকাল হতে হয়। বৃষ্টিতে ভিজে অনেকেই মহাসড়ক পার হন চরম বিরক্তি নিয়ে। এ ছাড়া হঠাৎ বৃষ্টির কারণে বেড়ে গেছে বিভিন্ন রুটের রিকশার ভাড়া। বৃষ্টির দোহাই দিয়ে গন্তব্যে যেতে দ্বিগুণ ভাড়া হাকছেন অনেকেই। টঙ্গী পাইলট উচ্চ বিদ্যালয়ের শিক্ষার্থী সুমন জানান, বৃষ্টির পানিতে তাদের স্কুলের সামনের আঙিনায় ও সড়কে পানি জমেছে। যে কারণে বৃষ্টিতে ভিজে নোংরা পচা পানি মাড়িয়ে অনেকেই সকাল বেলা স্কুলে আসতে পারেনি। স্থানীয় অধিবাসীদের অভিযোগ, পর্যাপ্ত ড্রেনেজ ব্যবস্থা ও সঠিক বর্জ্য ব্যবস্থাপনা না থাকায় মহাসড়ক ও এলাকায় এ জলাবদ্ধতা সৃষ্টি হচ্ছে। এ ব্যাপারে বার বার স্থানীয় জনপ্রতিনিধিদের সঙ্গে যোগাযোগ করা হলেও সহসাই মিলছে না এ সমস্যার সমাধান। তবে দীর্ঘ তাপদাহের পর স্বস্তির বৃষ্টিতে অনেকেই খুশি। নেচে গেয়ে বৃষ্টিতে ভিজে শিশু কিশোররা মাতিয়ে তোলেন পুরো এলাকা। --
#####
#####
--bhorerkagoj.net--
--বজ্রপাত বজ্র আহত নিহত হত --
--গোদাগাড়ীতে বজ্রপাতে নারীসহ ২ জন নিহত--
--বুধবার, ৮ জুলাই ২০১৫--
--গোদাগাড়ী (রাজশাহী) প্রতিনিধি : গোদাগাড়ীতে বজ্রপাতে নারীসহ দুজন নিহত হয়েছে। স্থানীয় সূত্রে জানা যায়, গত সোমবার রাত সাড়ে ৯টার দিকে উপজেলার রিশিকুল ইউনিয়নের চব্বিশ নগর গ্রামে এ বজ্রপাতের ঘটনা ঘটে। বজ্রপাতে নিহতরা হলো চব্বিশ নগর গ্রামের একরামূল হকের ছেলে শাহাজালাল মিয়া ও তাদের প্রতিবেশী আবদুর রাজ্জাকের স্ত্রী আদরী বেগম। রিশিকুল ইউনিয়ন পরিষদের চেয়ারম্যান জাহাঙ্গীর আহমেদ সরকার জানান, শাহাজালাল মিয়া ও আদরী বেগমের বাড়ি পাশাপাশি। তাদের দুবাড়ির মধ্যে বজ্রপাত ঘটলে ২ জন আহত হন। --
#####
#####
--bhorerkagoj.net--
--বজ্রপাত বজ্র মারা মৃত্যু --
--সিংড়ায় বজ্রপাতে ২ জনের মৃত্যু--
--শনিবার, ১ আগস্ট ২০১৫--
--সিংড়া (নাটোর) প্রতিনিধি : উপজেলায় বজ্রপাতে শিশুসহ ২ জনের মৃত্যু হয়েছে। গত বৃহস্পতিবার বিকেলে উপজেলার শতকুরি গ্রামে এ ঘটনা ঘটে। বিকেল সাড়ে ৪টার দিকে উপজেলার শতকুড়ি গ্রামের রাবেয়া বেগম (৩৫) ও শিশু কল্পনা খাতুন (১২) বাড়ির পাশে জমিতে মাছ ধরতে যান। এ সময় বিকট শব্দে বজ্রপাতের ঘটনা ঘটলে ঘটনাস্থলেই তারা ২ জনেই মারা যান। পরে এলাকাবাসী লাশ দুটি উদ্ধার করেন। --
#####
#####
--bhorerkagoj.net--
--বজ্রপাত বজ্র নিহত মারা মৃত্যু হত --
--দুর্গাপুরে বজ্রপাতে এক ব্যক্তির মৃত্যু--
--শনিবার, ১ আগস্ট ২০১৫--
--দুর্গাপুর (রাজশাহী) প্রতিনিধি : দুর্গাপুরে বজ্রপাতে এক ব্যক্তির মর্মান্তিক মৃত্যু হয়েছে। সে উপজেলার কাঁঠালবাড়িয়া গ্রামের আবদুুল গফুরের ছেলে আবু সাইদ (৩২)। এলাকাবাসী সূত্রে জানা গেছে, গত বুধবার উপজেলার কাঁঠালবাড়িয়া গ্রামের আবদুুল গফুরের ছেলে আবু সাইদ বাড়ির পাশে ফটিংঙ্গের বিলে কাজে যায়। এ সময় বজ্রপাতের ঘটনা ঘটলে আবু সাইদ সেখানেই মরে পড়ে থাকে। পরে স্থানীয় আবদুুল হাকিম নামে এক ব্যক্তি ওই বিলে গরু চরানোর সময় আবু সাইদের মরদেহ দেখতে পান। এ সময় নিহতের বাড়ির লোকজনকে খবর দিলে ঘটনাস্থাল থেকে পুলিশের উপস্থিতিতে লাশটি উদ্ধার করা হয়। এ বিষয়ে দুর্গাপুর থানার ওসি পরিমল কুমার চক্রবর্তী জানান, কাঁঠালবাড়িয়া গ্রামের ফটিংঙ্গের বিলে আবু সাইদ নামে এক ব্যক্তির মরদেহ পড়ে থাকার খবর পেয়ে তিনি নিজে ঘটনাস্থলে যান এবং বজ্রপাতে সে মারা গেছে এমন আলামত পেলে লাশটি উদ্ধার করে তার স্বজনদের কাছে হস্তান্তর করেন। --
#####
#####
--bhorerkagoj.net--
--বজ্রপাত বজ্র আহত ক্ষতি ক্ষয়ক্ষতি ঝড় দুর্ঘটনা নিহত প্রাণহানি বিধ্বস্ বৃষ্টি মারা মৃত্যু হত হতাহত --
--কালবৈশাখীর তাণ্ডবে বগুড়াসহ ৬ জেলায় নিহত ৩০, আহত আড়াই শতাধিক : বাড়িঘর বিধ্বস্ত ৮ হাজার, ফসলের ব্যাপক ক্ষতি--
--সোমবার, ৬ এপ্রিল ২০১৫--
--কাগজ ডেস্ক : কালবৈশাখীর তাণ্ডবে বগুড়া জেলায় ১৯ জনসহ দেশের বিভিন্ন স্থানে অন্তত ৩০ জন নিহত ও আড়াই শতাধিক লোক আহত হয়েছেন। এসব হতাহতের ঘটনা ঘটেছে ঘর, মাটি ও গাছচাপা পড়ে এবং বজ্রপাতে। এর মধ্যে রাজশাহীতে ৫, নাটোরে ২ এবং নওগাঁ, চাঁপাইনবাবগঞ্জ ও মানিকগঞ্জে একজন করে মারা গেছেন। ঘরবাড়ি বিধ্বস্ত হয়েছে আট হাজারের মতো। এ ছাড়া অসংখ্য গাছপালা ভেঙে ও উপড়ে পড়েছে। বৈদ্যুতিক খুঁটি ভেঙে বিদ্যুৎ সরবরাহ বিচ্ছিন্ন রয়েছে অনেক স্থানে। গত শনিবার বিকেল থেকে গভীর রাত পর্যন্ত এ ঝড় বয়ে যায় বগুড়া, রাজশাহী, নাটোর, নওগাঁ, চাঁপাইনবাবগঞ্জ, কুড়িগ্রাম, মানিকগঞ্জ, সিলেট, মৌলভীবাজারের কমলগঞ্জ ও সিরাজগঞ্জের তাড়াশ উপজেলার ওপর দিয়ে। এ সম্পর্কে আমাদের প্রতিনিধিদের পাঠানো প্রতিবেদন- বগুড়া : প্রলয়ঙ্কারী ঘূর্ণিঝড় বগুড়া শহরসহ জেলার অধিকাংশ এলাকা লণ্ডভণ্ড করে দিয়েছে। এতে ১৯ জনের প্রাণহানি ঘটেছে। আহত হয়েছেন অন্তত ২০০ জন। গত শনিবার সন্ধ্যা ৬টায় প্রলয়ঙ্কারী ঘূর্ণিঝড় বগুড়ায় আঘাত হানে। ১৫ মিনিটের ঘূর্ণিঝড়ে জেলার ১২টি উপজেলার সবকিছু লণ্ডভণ্ড হয়ে যায়। জেলা আবহাওয়া অফিস জানায়, ঝড়ের গতিবেগ ছিল ঘণ্টায় ৯৭ কিলোমিটার থেকে ১২১ কিলোমিটার পর্যন্ত। ঘূর্ণিঝড়ে বিদ্যুৎ সরবরাহ ব্যবস্থাও লণ্ডভণ্ড হয়ে পড়েছে। গতকাল রোববার সন্ধ্যায় এ রিপোর্ট লেখা পর্যন্ত জেলার কোথাও বিদ্যুৎ সরবরাহ করতে পারেনি বিদ্যুৎ বিভাগ। জেলা প্রশাসক শফিকুর রেজা বিশ্বাস জানান, ঘূর্ণিঝড়ে বগুড়া সদরে ৭ জন মারা গেছেন। এরা হলেন আজিরন (৪০), নীলা (৬ মাস), রজব (১৫), পলাশ (১৮), গোলাপী (৪০), মোস্তাফিজ (৬০) ও আকালু (৫০), শাজাহানপুর উপজেলায় নিহত ৩ জন হলেন আব্দুল মান্নান (৩৫), রাবেয়া বেওয়া ( ৬৫) ও মো. পায়েল (১৮), সারিয়াকান্দি উপজেলায় নিহতরা হলেন সুজন (২৫), শান্তা বেগম (৫৫) ও মোজাম (৩৫), কাহালু উপজেলার দুজন হলেন আজিজুল (১৯) ও ইসমাইল হোসেন (৩৮)। এ ছাড়া ধুনটে আফজাল হোসেন (৫৭), গাবতলীতে সামিনা বেগম (২৭), সোনাতলায় ফিরোজা বেগম (৫৫) ও নন্দীগ্রামের আব্দুস সাত্তার (৫৬) প্রাণ হারিয়েছেন। আহতদের বগুড়া শহীদ জিয়াউর রহমান মেডিকেল কলেজ হাসপাতাল ও বগুড়া মোহাম্মদ আলী হাসপাতালসহ স্থানীয় হাসপাতালগুলোতে ভর্তি করা হয়েছে। জেলার ১২টি উপজেলার বেশির ভাগ ঘরবাড়ির চালা উড়ে গেছে, গাছপালা উপড়ে পড়েছে। জেলার শাজাহানপুর ও শেরপুর উপজেলায় বিরাট বিরাট গাছ রাস্তায় উপড়ে পড়ায় বগুড়া-ঢাকা মহাসড়কে যান চলাচল বন্ধ হয়ে যায়। জেলা বিদ্যুৎ বিভাগ সূত্র জানিয়েছে, তাদের বহু বৈদ্যুতিক খুঁটি ও তার ছিঁড়ে গেছে। বিদ্যুৎ সংযোগ স্থাপন করার কাজ চলছে। গতকাল উপদ্রুত এলাকায় গিয়ে ক্ষতিগ্রস্ত মানুষদের আহাজারি দেখা গেছে। চাল উড়ে যাওয়ায় এবং ঘর ভেঙে পড়ায় অসংখ্য মানুষকে খোলা আকাশের নিচে দেখা গেছে। এদিকে, বিদ্যুতের অভাবে শহরাঞ্চলে পানির জন্য হাহাকার শুরু হয়েছে। জেলা প্রশাসক জানান, প্রয়োজনীয় ত্রাণসামগ্রীর জন্য ত্রাণ মন্ত্রণালয়ে জরুরি বার্তা পাঠানো হয়েছে। আজকের মধ্যেই প্রথম পর্যায়ের বরাদ্দ পাওয়া যেতে পারে বলে তিনি আশা প্রকাশ করেছেন। রাজশাহী : কালবৈশাখী ঝড়ের আঘাতে রাজশাহী অঞ্চলে আম-লিচুর ব্যাপক ক্ষয়ক্ষতি হয়েছে। এ সময় বজ্রপাতে ও চাপা পড়ে রাজশাহী জেলায় ৫ জন নিহত হয়েছেন। আহত অয়েছেন আরো অর্ধশতাধিক। ঝড়ে রাজশাহীর বিদ্যুৎ সরবরাহ ব্যবস্থা ভেঙে পড়েছে। ঝোড়ো হাওয়ায় উড়ে গেছে কাঁচা-আধাপাকা বিপুলসংখ্যক বাড়ির টিন। গাছের ডালাপালা ভাঙাসহ বৈদ্যুতিক তার ছিঁড়ে পড়েছে বিভিন্ন এলাকায়। এদিকে, ঝড়ের সময় ঘরচাপা পড়ে বাঘা উপজেলার পাকুড়িয়ার মৃত নজু মণ্ডলের স্ত্রী জাহানারা বেগমের (৬০) মৃত্যু হয়। ঝড়ের সময় কিশোরপুরে পদ্মা নদীতে মাছ মেরে পাড়ে নৌকা বাঁধছিলেন আরশেদ আলীর ছেলে এমাজ উদ্দিন (৪৫)। এ সময় পাড়ের মাটি ভেঙে পড়ে তিনি গুরুতর আহত হন। তাকে থানা স্বাস্থ্য কেন্দ্রে নেয়া হলে ডাক্তার মৃত ঘোষণা করেন। গোদাগাড়ী উপজেলায় মাটির দেয়ালচাপা পড়ে মনোয়ারা বেগম (৪৫) নামে এক নারী এবং পবা উপজেলায় বজ্রপাতে আবুল হোসেন নামে এক যুবকের মৃত্যু হয়েছে। এ ছাড়া ঝড় শেষ হলে রাজশাহী বিশ্ববিদ্যালয়ের ফোকলোর মাঠে এক অজ্ঞাত পরিচয় বৃদ্ধার মৃত দেহ পড়ে থাকতে দেখা গেছে। কালবৈশাখীর তাণ্ডবে রাজশাহীর আমবাগানগুলোর অধিকাংশ আমের গুঁটি ঝরে পড়েছে। আমের এতো বড় ধরনের ক্ষতি হয়ে যাওয়ায় বাগান মালিকরা চরম হতাশায় ভুগছেন। নাটোর : জেলার গুরুদাসপুরে বজ্রপাতে খোকন হোসেন নামে এক যুবক এবং ঝড়ে গাছের ডাল ভেঙে পড়ে সিংড়ায় রাবেয়া বেগম নামে এক গৃহবধূ মারা গেছেন। শনিবার সন্ধ্যার দিকে পৃথক এ দুর্ঘটনা ঘটে। নিহত খোকন গুরুদাসপুর উপজেলার চরপিপলা গ্রামের মকের আলীর ছেলে এবং গৃহবধূ রাবেয়া বেগম সিংড়ার রামানন্দ-খাজুরা এলাকার আব্দুর রহমানের স্ত্রী। গুরুদাসপুর থানার ওসি মোহাম্মদ ইব্রাহীম, নিহতের পরিবার ও স্থানীয়রা জানান, সন্ধ্যায় প্রচণ্ড ঝড় শুরু হলে খোকন হোসেন উপজেলার চরপিপলা বাজার থেকে বাড়ি ফিরছিলেন। পথে হঠাৎ বজ্রপাতে ঘটনাস্থলেই তার মৃত্যু হয়। অপরদিকে, সিংড়া উপজেলা নির্বাহী কর্মকর্তা সালমা আক্তার জানান, সন্ধ্যায় ঝড়ে গাছের ডাল ভেঙে পড়ে রামানন্দ খাজুরা গ্রামের আব্দুর রহমানের স্ত্রী রাবেয়া বেগম গুরুতর আহত হন। পরে চিকিৎসাধীন অবস্থায় তিনি মারা যান। এদিকে, নাটোরে ঝড় ও শিলাবৃষ্টিতে শতাধিক কাঁচা ঘরবাড়ি বিধ্বস্ত হয়েছে। পাশাপাশি আম, কাঁঠাল, ধান ও ভুট্টাসহ বিভিন্ন ফসলের ব্যাপক ক্ষয়ক্ষতি হয়েছে। এ সময় গাছপালা এবং বিদ্যুতের খুঁটি উপড়ে পড়ায় জেলার বিভিন্ন স্থানে বন্ধ রয়েছে বিদ্যুৎ সরবরাহ। এ বিষয়ে নাটোরের জেলা প্রশাসক মশিউর রহমান ও জেলা কৃষি সম্প্রসারণ অধিদপ্তরের উপপরিচালক আলহাজ উদ্দিন জানান, ঝড় ও শিলাবৃষ্টিতে জেলার বেশ কিছু স্থানে ফসল, ঘরবাড়ি এবং আম, কাঁঠাল ও লিচুর বেশ ক্ষতি হয়েছে। বেশ কিছু গাছপালা ভেঙে পড়েছে। বিদ্যুৎ লাইনের ওপর গাছ ভেঙে পড়ায় ও বিদ্যুতের পোল হেলে পড়ায় জেলার অনেক এলাকায় বিদ্যুৎ সরবরাহ বন্ধ আছে। তবে ক্ষতির পরিমাণ এখনো নিরূপণ করা যায়নি। নওগাঁ : নওগাঁ জেলার ওপর দিয়ে গত শনিবার সন্ধ্যায় বয়ে যাওয়া আকস্মিক ঝড়ে মান্দা উপজেলায় শাহানাজ বেগম (৩৫) নামে এক গৃহবধূর মৃত্যু এবং শিশু, মহিলা, বৃদ্ধসহ অর্ধশত মানুষ আহত হয়েছেন। ৩০ মিনিট স্থায়ী এ ঝড়ে শতাধিক ঘরবাড়ি বিধ্বস্ত হয়েছে, গাছপালা ভেঙে গেছে। এ ছাড়া ফসলের ব্যাপক ক্ষয়ক্ষতি হয়েছে। সারা জেলায় বিদ্যুৎ সরবরাহ বিছিন্ন হয়ে আছে। মান্দা থানার ওসি মোজাফর হোসেন জানান, সন্ধ্যা সাড়ে ৬টার দিয়ে বয়ে যাওয়া ঝড়ের সময় উপজেলার মহানগর গ্রামের বজলুর রহমানের স্ত্রী শাহানাজ বেগম (৩৫) তার নিজ বাড়িতে অবস্থান করছিলেন। এ সময় তাদের মাটির দেয়ালে একটি বড় গাছ ভেঙে পড়ে। এতে দেয়ালচাপা পড়ে ঘটনাস্থলেই শাহানাজ বেগম মারা যান। এ ছাড়াও উপজেলার বিভিন্ন স্থানে ২০ জন আহত হয়েছেন। আহতদের মধ্যে ১২ জনকে মান্দা উপজেলা স্বাস্থ্য কমপ্লেক্সে ভর্তি করা হয়েছে। এ ছাড়া বিভিন্ন উপজেলা অন্তত ৩০ জন আহত হয়েছেন বলে জানা গেছে। নওগাঁ কৃষি সম্প্রসারণ অধিদপ্তরের উপপরিচালক সত্যব্রত সাহা জানান, এই ঝড়ে জেলার রানীনগর, আত্রাই, মান্দা, পোরশা, নিয়ামতপুর ও নওগাঁ সদরের ফসলের ব্যাপক ক্ষয়ক্ষতি হয়েছে। শত শত গাছপালা ও ঘরবাড়ি ভেঙে গেছে। চাঁপাইনবাবগঞ্জ : চাঁপাইনবাবগঞ্জে গত শনিবার বিকেলে বয়ে যাওয়া কালবৈশাখী ঝড়ে ব্যাপক ক্ষয়ক্ষতি হয়েছে। আমবাগানগুলোতে ব্যাপক হারে আমের গুঁটি ঝরে পড়ায় আমচাষি ও আমবাগান মালিকরা লাখ লাখ টাকার ক্ষতির সম্মুখীন হয়েছেন। প্রায় ১৫ মিনিটের তীব্র ঝড়ে বিভিন্ন এলাকার গাছপালা ও ডালপালাসহ কাঁচা ঘরবাড়ি ভেঙে গেছে। উড়ে গেছে টিনের চালা। চাঁপাইনবাবগঞ্জ পৌর এলাকার নয়ানশুকার বাসিন্দা আব্দুল হান্নান মাস্টার জানান, ঝড়ের সময় নয়ানশুকা ঘোষপাড়া গ্রামের তৈমুর রহমানের ছেলে কলেজছাত্র আব্দুল্লাহ আল মামুন (২২) গাছচাপা পড়ে মারা যায়। মামুন সাইকেলযোগে নয়াগোলা এলাকা থেকে বাড়ি ফিরছিল। বাড়ির মাত্র ১০০ গজ দূরে পৌঁছলে একটা নিমের গাছ তার ওপর ভেঙে পড়ে। জেলা শহরের সিসিডিবি এলাকায় গির্জাঘর, শহরের পিটিআই বস্তিতে ঘরবাড়ি, বারঘরিয়া কুমারপাড়া, নয়ানশুকা, পোল্লাডাঙ্গা, রাজারামপুর, চামাগ্রামসহ বিভিন্ন এলাকায় ঘরবাড়ি ভেঙে গেছে এবং টিনের চালা উড়ে গেছে, উপড়ে পড়েছে বহু গাছপালা। ঝড়ে উড়ে গেছে চরপাঁকা উচ্চ বিদ্যালয়ের একাডেমিক ভবনের টিন। এদিকে, বিকেল পৌনে ৫টায় ঝড় শুরু হওয়ার পর থেকে জেলায় বিদ্যুৎ সরবরাহ বন্ধ হয়ে যায়। শহরের বিভিন্ন এলাকায় বৈদ্যুতিক তার ছিঁড়ে সংযোগ বিচ্ছিন্ন হয়ে যায়। ঝড়বৃষ্টির পর থেকেই বিদ্যুৎ বিভাগের প্রকৌশলী ও কর্মীরা কাজে বেরিয়ে পড়লেও গতকাল রোববার বিকেল পর্যন্ত সরবরাহ স্বাভাবিক করতে পারেনি। বিদ্যুৎ সরবরাহ বন্ধ থাকায় পানি সমস্যায় পড়েছে পৌরবাসী। দৌলতপুর (মানিকগঞ্জ) : দৌলতপুর উপজেলার ওপর দিয়ে বয়ে যাওয়া শিলাবৃষ্টি ও কালবৈশাখী ঝড়ে ব্যাপক ক্ষয়ক্ষতি হয়েছে। এ সময় গাছচাপায় নিহত হয়েছে একজন। গত শনিবার রাত ৯টার দিকে দৌলতপুর উপজেলার খলসী ইউনিয়নের বনগ্রামের ওপর দিয়ে বয়ে যাওয়া কালবৈশাখী ঝড়ের সময় বসতবাড়ির ওপর খেজুরগাছ পড়লে মৃত আজমত আলীর স্ত্রী মোছা. সন্ধি বেগম (৫১) ঘরচাপা পড়ে মারা যান। তা ছাড়া উপজেলার বাঘুটিয়া, খলসী, জিয়নপুর, চরকাটারী, চকমিরপুর, কলিয়া, ধামশ্বরসহ ৮টি ইউনিয়নে ২ শতাধিক কাচা ঘরবাড়ির ও ১ সহস্রাধিক গাছপালা উপড়ে পড়ে। শস্যের ব্যাপক ক্ষয়ক্ষতি হয়েছে। কুড়িগ্রাম : কুড়িগ্রামের ওপর দিয়ে বয়ে যাওয়া টর্নেডোর আঘাতে লণ্ডভণ্ড হয়েছে রাজারহাট উপজেলার ৫টি গ্রাম। এতে ২টি মন্দিরসহ ২ শতাধিক কাঁচা বাড়িঘর বিধ্বস্ত হয়েছে। টর্নেডোর আঘাতে আহত হয় অন্তত ২০ জন। আহতদের স্থানীয় স্বাস্থ্যকেন্দ্রে ভর্তি করা হয়েছে। শনিবার রাত ১০টার দিকে আচমকা টর্নেডো আঘাত হানে রাজারহাট উপজেলার বুড়িরহাট, কাশেম বাজার, চায়না বাজার, পশ্চিম দেবোত্তর ও রামহরি গ্রামে। এসব গ্রামের দুই শতাধিক ঘরবাড়ির সঙ্গে অসংখ্য গাছপালা উপড়ে পড়ে। এ সময় আহত হন অন্তত ২০ জন। ক্ষতিগ্রস্ত পরিবারগুলো খোলা আকাশের নিচে জীবনযাপন করছে। এদিকে, প্রচণ্ড ঝড়ে মৌসুমি ফসল ও বোরো ধানের ব্যাপক ক্ষতি হয়েছে। রাজারহাট উপজেলার ঘড়িয়ালডাঙ্গা ইউনিয়ন পরিষদ চেয়ারম্যান নজরুল ইসলাম বলেন, ঘড়িয়ালডাঙ্গা ইউনিয়নের ৫টি গ্রাম লণ্ডভণ্ড হয়ে গেছে। ২টি মন্দিরসহ ২ শতাধিক ঘরবাড়ি বিধ্বস্ত হয়েছে। আমি এলাকা ঘুরে বিষয়টি উপজেলা চেয়ারম্যান ও উপজেলা নির্বাহী কর্মকর্তাকে অবহিত করেছি। দুপচাঁচিয়া (বগুড়া) : দুপচাঁচিয়ায় গত শনিবার সন্ধ্যায় বয়ে যাওয়া প্রবল ঝড়ে উপজেলার শতাধিক বাড়িঘরের টিনের ছাউনি উড়ে গেছে। এ ছাড়া বহু গাছপালা উপড়ে যাওয়ায় বেশ কিছু বৈদ্যুতিক খুঁটি বিধ্বস্ত হয়েছে। ফলে ওইদিন সন্ধ্যা থেকেই উপজেলায় এ রিপোর্ট লেখা পর্যন্ত বিদ্যুৎ সরবরাহ বন্ধ রয়েছে। তাড়াশ (সিরাজগঞ্জ) : তাড়াশে গত শনিবার সন্ধ্যায় শিলাবৃষ্টি ও কালবৈশাখী ঝড়ে উপজেলার বিভিন্ন এলাকা লণ্ডভণ্ড হয়ে গেছে। ঘণ্টাব্যাপী শিলাবৃষ্টি ও কালবৈশাখীর ছোবলে উঠতি বোরো ধান, ভুট্টা, গাছপালা, ঘরবাড়ি, দোকানপাট, শিক্ষাপ্রতিষ্ঠান ও বিদ্যুতের খুঁটির ব্যাপক ক্ষতি হয়েছে। উপজেলার সগুনা, বারুহাস, তালম, মাগুড়াবিনোদ, নওগা, মাধাইনগর এবং তাড়াশ সদর ইউনিয়নের বিভিন্ন স্থানে কালবৈশাখীর ঝড়ে ব্যাপক ক্ষতি হয়েছে। নওগাঁ ও তাড়াশ সদর ইউনিয়নে বেশি ক্ষতি হয়েছে। মাঠে আধাপাকা বিআর-২৯, বিআর-২৮ জাতের ধানের বেশি ক্ষতি হয়েছে। শিলাবৃষ্টিতে ধানগাছ মাটির সঙ্গে নুইয়ে পড়েছে। ঝড়ে গাছপালা ভেঙে পড়েছে। বিদ্যুতের খুঁটি ভেঙে পড়ায় গতকাল রোববার এ রিপোর্ট লেখা পর্যন্ত বিদ্যুৎবিহীন অবস্থা বিরাজ করছিল। নন্দীগ্রাম (বগুড়া) : নন্দীগ্রামে ঘণ্টাব্যাপী টর্নেডোর তাণ্ডবে দৈনিক করতোয়া পত্রিকার নন্দীগ্রাম প্রতিনিধির অফিস, চাপিলাপাড়া আশ্রয়ণ কেন্দ্রসহ উপজেলা ও পৌর শহরের প্রায় ৫ হাজার বাড়িঘর বিধ্বস্ত হয়েছে। বগুড়া-নাটোর মহাসড়কের দুপাশের হাজার হাজার শিশু, রেইনট্রি, কড়ই, ইউক্যালিপটাস গাছ ভেঙে পড়ে। ফলে প্রায় ৪ ঘণ্টা যানবাহন চলাচল বন্ধ থাকে। পরে স্থানীয় স্বেচ্ছাসেবী লোকজন, থানা পুলিশ ও হাইওয়ে পুলিশের সহযোগিতায় যানবাহন চলাচল স্বভাবিক হয়। টর্নেডোর হাত থেকে রক্ষা পায়নি মসজিদ, মাজার ও শিক্ষাপ্রতিষ্ঠান। গতকাল রোববার সকাল ১০টার দিকে পৌর শহরের বিধ্বস্ত বাড়িঘর পরিদর্শনকালে মেয়র সুশান্ত কুমার শান্ত জানান, টর্নেডোর আঘাতে পৌরসভার ৯টি ওয়ার্ডের প্রায় ২ হাজার বাড়িঘর, শহরের বিভিন্ন ব্যবসা প্রতিষ্ঠান, শিক্ষাপ্রতিষ্ঠান বিধ্বস্ত হয়েছে। ছিন্নমূল মানুষেরা মাথাগোজার ঠাঁই না পেয়ে গাছতলায় ও রাস্তাঘাটে অবস্থান করছে। উপজেলা চেয়ারম্যান নুরুল ইসলাম মণ্ডল, থানার ওসি ফয়জুর রহমান, উপজেলা ভাইস চেয়ারম্যান এ কে আজাদ ও জান্নাতুল ফেরদৌস লিপি ক্ষতিগ্রস্ত এলাকা পরিদর্শন করেছেন। আদমদীঘি (বগুড়া) : গত শনিবার সন্ধ্যায় আদমদীঘি উপজেলা ও আশপাশের এলাকার ওপর দিয়ে বয়ে যাওয়া কালবৈশাখী ঝড়ের তাণ্ডবে হাজার হাজার ঘরবাড়ি, শিক্ষাপ্রতিষ্ঠান, মসজিদ-মাদ্রাসাসহ ব্যবসা প্রতিষ্ঠান ক্ষতিগ্রস্ত হয়েছে। উপড়ে ও ভেঙে পড়েছে হাজার হাজার গাছপালা। বিভিন্ন স্থানে বিদ্যুতের খুঁটি ভেঙে ও উপড়ে পড়ে তার ছিঁড়ে বিদ্যুৎ সরবরাহ বিচ্ছিন্ন হয়ে গেছে। রেললাইনে ও মহাসড়কের ওপরে গাছপালা ভেঙে ও উপড়ে পড়ায় প্রায় ৬ ঘণ্টা ধরে উত্তরাঞ্চলের বিভিন্ন রুটে ট্রেন চলাচল বন্ধ থাকে এবং সড়কপথে যানবাহন চলাচলে মারাত্মক বিঘ্ন ঘটে। আখাউড়া (ব্রাহ্মণবাড়িয়া) : গত শনিবার রাতে আকস্মিক কালবৈশাখী ঝড়ে উপজেলার বিভিন্ন এলাকায় ব্যাপক ক্ষয়ক্ষতি হয়েছে। ঝড়ে ভেঙে পড়েছে অসংখ্য গাছপালা ও অনেক কাঁচা বাড়িঘর। বোরো ধানসহ নানা প্রকার ফসলের ব্যাপক ক্ষয়ক্ষতি হয়েছে। সে সঙ্গে বৈদ্যুতিক তারের খুঁটি ভেঙে ও উপড়ে পড়ে শনিবার রাত থেকে রোববার বিকেল পর্যন্ত গোটা উপজেলায় বিদ্যুৎ বিছিন্ন রয়েছে। আত্রাই (নওগাঁ) : আত্রাইয়ে গত শনিবার সন্ধ্যায় হঠাৎ নেমে আসা কালবৈশাখী ঝড় ও গুঁড়িগুঁড়ি শিলাবৃষ্টিতে উপজেলার প্রায় শতাধিক ঘরবাড়ি বিধ্বস্ত, বিদ্যুৎ বিপর্যয়, ফসল ও গাছপালার ব্যাপক ক্ষতি হয়েছে। আত্রাই বিদ্যুৎ অফিস সূত্রে জানা যায়, ঝড়ের কারইে বিদ্যুৎ লাইনে গাছ পড়ে ও বিদ্যুতের খুঁটি ভেঙে যাওয়ায় আত্রাইয়ে প্রায় ২০-২১ ঘণ্টা বিদ্যুৎ সরবরাহ বন্ধ থাকে। এদিকে, ঝড়ে উপজেলার ১নং শাহাগোলা ইউনিয়নের ভবানীপুর বাজারের দোকানগুলোর ব্যাপক ক্ষতি হয়েছে। স্থানীয় ইউপি চেয়ারম্যন এস এম মোয়াজ্জেম হোসেন (চান্দু) জানান, ঝড়-বৃষ্টিতে শাহাগোলা রেলস্টেশন মার্কেট বিধ্বস্ত হয়েছে। এ ছাড়া রসুলপুর, জাতোপাড়া, ভবানীপুর, মির্জাপুর, হাতিয়াপাড়া, আদর্শগ্রাম, ছোটডাঙ্গা, ঝনঝনিয়া, বহলা, চাপড়া, জামগ্রামসহ উপজেলার প্রায় ২০টি গ্রামে ক্ষয়ক্ষতি হয়েছে। কমলগঞ্জ (মৌলভীবাজার) : উপজেলার ওপর দিয়ে বয়ে যাওয়া কালবৈশাখীর আঘাতে ৪টি ইউনিয়নে শতাধিক ঘরবাড়ি বিধ্বস্ত ও ২ শতাধিক কাঁচা ঘরবাড়ি আংশিক ক্ষতিগ্রস্ত হয়েছে। উপড়ে পড়েছে অসংখ্য গাছপালা। গাছের ডাল পড়ে এক ব্যবসায়ী আহত হয়েছেন। লাউয়াছড়া জাতীয় উদ্যানের পাহাড়ি এলাকা ও গ্রামাঞ্চলে ১৬টি বৈদ্যুতিক খুঁটি ভেঙে ও তার ছিঁড়ে আঞ্চলিক বিদ্যুৎ সঞ্চালন লাইন লণ্ডভণ্ড হয়ে পড়ে। উপজেলা নির্বাহী অফিসার ক্ষতিগ্রস্ত এলাকা পরির্দশন করেন। উপজেলায় বিদ্যুৎ সরবরাহ বন্ধ রয়েছে। সিলেট : সিলেটে ঝড়-বৃষ্টিতে ঘরবাড়ি, গাছপালা ও ফসলের ব্যাপক ক্ষয়ক্ষতি হয়েছে। শনিবার রাতের পর গতকাল রোববারও সকালে ঝড় বয়ে গেছে সিলেটের ওপর দিয়ে। সংশ্লিষ্টরা জানান, ঝড়ে শহর এবং শহরতলীর বিভিন্ন স্থানে গাছপালা উপড়ে গিয়ে বিদ্যুতের তার ছিঁড়ে যাওয়ায় বিভিন্ন স্থানে বিদ্যুৎ সংযোগ বিচ্ছিন্ন হয়ে যায়। অনেক কাঁচাঘর বিধ্বস্ত হয়েছে। পাশাপাশি ধানসহ বিভিন্ন ফসলের ব্যাপক ক্ষয়ক্ষতি হয়েছে। রাজারহাট (কুড়িগ্রাম) : রাজারহাট উপজেলার ঘড়িয়ালডাঙ্গা ইউনিয়নের ওপর দিয়ে শনিবার রাতে বয়ে যাওয়া কালবৈশাখী ঝড়ে একটি মন্দিরসহ প্রায় ৩ শতাধিক কাঁচা ও আধাপাকা ঘরবাড়ি লণ্ডভণ্ড হয়ে গেছে। পাশাপাশি সুপারিবাগান, বাঁশঝাড় ও শত শত গাছপালা উপড়ে পড়েছে এবং রবিশস্য ও বোরো ধান ক্ষেতের ব্যাপক ক্ষতি হয়েছে। এ সময় নিরাপদে আশ্রয় নিতে গিয়ে মহিলাসহ ৫ ব্যক্তি আহত হয়েছে বলে ঘড়িয়ালডাঙ্গা ইউপি চেয়ারম্যান মো. নজরুল ইসলাম জানিয়েছেন। --
#####
#####
--bhorerkagoj.net--
--বজ্রপাত বজ্র আহত ক্ষতি ক্ষয়ক্ষতি ঝড় দুর্ঘটনা নিহত বিধ্বস্ বৃষ্টি মারা মৃত্যু হত --
--কালবৈশাখীর তাণ্ডবে ঢাকাসহ সারা দেশে নিহত ১৭ : ফসল ও ঘরবাড়ির ব্যাপক ক্ষতি--
--রবিবার, ৫ এপ্রিল ২০১৫--
--কাগজ প্রতিবেদক : কালবৈশাখীর মৌসুমের শুরুতে রাজধানী ঢাকায় একজনসহ সারা দেশে ১৭ জন নিহত হয়েছেন। এদের মধ্যে বগুড়া, রাজশাহী, পাবনা, নাটোর ও নওগাঁয় দেয়াল ধসে, মাটিচাপা পড়ে ১৬ জন নিহত হয়েছেন। রাজশাহীতে চারজন, বগুড়ায় পাঁচজন, এবং পাবনা, নাটোর ও নওগাঁয় একজন করে তিনজন নিহত হন বলে পুলিশ জানিয়েছে। এছাড়া রাজধানীর শাহবাগ, নীলক্ষেত ও ধোলাইখাল এলাকায় পাঁচজন আহত হয়েছেন। গাছের ডাল ভেঙে ও বিদ্যুতের তার ছিঁড়ে যাওয়ায় কয়েকটি জেলার অনেক এলাকা বিদ্যুৎবিচ্ছিন্ন হয়ে পড়েছে। উত্তরাঞ্চলে বোরো ধান ও আমের ব্যাপক ক্ষতি হয়েছে। বিকেল ৫টা থেকে সন্ধ্যা পর্যন্ত ঝড়ে কাঁচা ঘরবাড়ি বিধ্বস্ত ও উপড়ে পড়ে বেশকিছু গাছপালা। ঝড়ের পর থেকে রাজশাহীতে বিদ্যুৎ সংযোগ বিচ্ছিন্ন রয়েছে। আবহাওয়া অধিদপ্তরের পর্যবেক্ষক দেবল কুমার মৈত্র জানান, ঝড়ের গতিবেগ ছিল ঘণ্টায় ৭০ থেকে ৮০ কিলোমিটার পর্যন্ত। এ সময় ১২ মিলিমিটার বৃষ্টিপাত রেকর্ড করা হয়। বগুড়া প্রতিনিধি জানান, সদর উপজেলাসহ ৬টি উপজেলায় ঝড়ে ৯ জন নিহত হয়েছেন। এরা হলেনÑ সদর উপজেলা শহরের বউবাজার এলাকায় মাটির দেয়ালচাপায় হাজিরুন (৩৮), মিলা (৬ মাস), সাজাহানপুর উপজেলায় আব্দুল মান্নান ফাননা (৩০), আমরুল ইউনিয়নের ছান্নু মিয়া (৩৩), উপজেলার রাবেয়া বেওয়া (৪৫), সারিয়াকান্দি উপজেলার হাটফুলবাড়িয়ার সুজন মিয়া (৩০), সোনাতলায় উপজেলায় লোহাগাড়া গ্রামে ফিরোজা বেওয়া (৫৫), গাবতলী উপজেলার তিলিহাটা গ্রামে আসমা বেগম (৪৫) এবং ধুনট উপজেলার আফজাল হোসেন (৫০)। এছাড়া গাছের ডালপালা ভেঙে ও দেয়াল ধসে অর্ধশতাধিক আহত হয়েছেন। আহতদের বগুড়ার বিভিন্ন ক্লিনিক ও হাসপাতালে ভর্তি করা হয়েছে। ধুনট উপজেলা পরিষদের চেয়ারম্যান তৌহিদুল আলম মামুন এ তথ্য নিশ্চিত করেন। এদিকে, ঝড়ের কবলে শহরের গাছপালা ভেঙে পড়ে রাস্তায় যান চলাচল বন্ধ হয়ে গেছে। ভেঙে পড়েছে অসংখ্য বিদ্যুতের খুঁটি। এছাড়া নষ্ট হয়েছে মাঠের ফসল ও অসংখ্য কাঁচা ঘরবাড়ি। রাজশাহীর বাঘা উপজেলায় দুজন, পবা উপজেলায় একজন ও গোদাগাড়ী উপজেলাতে একজন নিহত হয়েছেন। নিহতরা হলেনÑ জাহানারা বেগম (৬০), ইমাজুদ্দিন (৪৭), হাকিম (৩২) ও মনোয়ারা বেওয়া (৬৫)। বাঘার ওসি আমিনুর রহমান বলেন, ঝড়ে মাটির ঘরের দেয়ালচাপা পড়ে জাহানারা বেগম এবং পদ্মার পাড়ে মাটিচাপা পড়ে ইমাজুদ্দিন মারা গেছেন। ঘরের টিনের চালের নিচে  চাপা পড়ে মনোয়ারা বেগম মারা যান বলে জানিয়েছেন গোদাগাড়ী থানার ওসি এস এম আবু ফরহাদ। পবা উপজেলা নির্বাহী কর্মকর্তা কায়সারুল ইসলাম জানান, ঝড়ের সময় বজ্রপাতে বড়গাছি ইউনিয়নের সুবিপাড়া গ্রামের আবুল হোসেনের ছেলে হাকিম মারা যান। ঝড়ের কবলে পড়ে রাজশাহী বিশ্ববিদ্যালয়ে (রাবি) অজ্ঞাত এক বৃদ্ধা ভিক্ষুকের মৃত্যু হয়েছে। সন্ধ্যায় পুরাতন ফোকলোর চত্বর থেকে তার মৃতদেহ উদ্ধার করে পুলিশ। ঝড়ে আম, লিচুসহ ফসলের ব্যাপক ক্ষতির আশঙ্কা করছেন সংশ্লিষ্টরা। এছাড়া মহানগরীর সাহেব বাজার, গোরহাঙ্গা রেলগেট, নওদাপাড়া, বায়া, বিমানবন্দর থানার মোড়, শালবাগান এবং ল²ীপুর এলাকার রাস্তার ধারের বিভিন্ন গাছপালা ভেঙে গেছে। বিভিন্ন এলাকায় সাইনবোর্ড ভেঙে গেছে। পাশাপাশি ক্ষতিগ্রস্ত হয়েছে রাস্তার পাশের অস্থায়ী দোকান। মহানগরীর বাইরে রাজশাহীর তানোর, গোদাগাড়ী, পবা, পুঠিয়া, বাগমারা, বাঘা, চারঘাট ও মোহনপুর উপজেলায় ঝড়ে আম, লিচু বাগান ও পানের বরজের ব্যাপক ক্ষয়ক্ষতির খবর পাওয়া গেছে। কিছু স্কুল-কলেজের টিন উড়ে গেছে। কাঁচা ঘরবাড়ি ভেঙে যাওয়ার খবর পাওয়া গেছে। রাজশাহীর ফায়ার সার্ভিস ও সিভিল ডিফেন্সের সিনিয়র স্টেশন অফিসার শরিফুল ইসলাম জানান, ঝড়ের পর মহানগরীর ভদ্রা, সাগরপাড়া ও জেলা প্রশাসকের বাড়ির সামনেসহ বিভিন্ন এলাকায় রাস্তার ওপর গাছ পড়ে গেছে। ভাঙা গাছ ও ডালপালা সরিয়ে রাস্তা পরিষ্কারের কাজ শুরু করছেন দমকল বাহিনীর সদস্যরা। বিদ্যুৎ উন্নয়ন বোর্ড রাজশাহীর ইঞ্জিনিয়ার শহিনুল ইসলাম শাহিন জানান, ঝড়ের পরে বিভিন্ন জায়গা থেকে বিদ্যুতের খুঁটির ওপর গাছ পড়ে যাওয়ার সংবাদ পাওয়া গেছে। তবে রাতে সে সব মেরামতের জন্য লোক পাঠানো শুরু হয়েছে। ঝড়ে বিশ্ববিদ্যালয়, মহানগরীর সাহেব বাজার, গোরহাঙ্গা রেলগেট, নওদাপাড়া, বায়া, বিমানবন্দর থানার মোড়, শালবাগান এবং ল²ীপুর এলাকার রাস্তার ধারের বিভিন্ন গাছপালা ও সাইনবোর্ড রাস্তার পড়ে গেছে। পাশাপাশি ক্ষতিগ্রস্ত হয়েছে রাস্তার পাশের ছোট ছোট অস্থায়ী দোকান। মহানগরীর বাইরে তানোর, পবা, পুঠিয়া, বাগমারা, বাঘা ও মোহনপুর উপজেলায় কালবৈশাখীতে আম, লিচুবাগান ও পানের বরজের ব্যাপক ক্ষয়ক্ষতির খবর পাওয়া গেছে। এ ছাড়া অনেক স্কুল ও কলেজের টিন উড়ে গেছে। পবা থানার ভারপ্রাপ্ত কর্মকর্তা (ওসি) মতিয়ার রহমান ও বাঘা থানার পরিদর্শক (তদন্ত) আব্দুস সবুর ও গোদাগাড়ী মডেল থানার ভারপ্রাপ্ত কর্মকর্তা (ওসি) ফরহাদ হোসেন মৃত্যুর বিষয় নিশ্চিত করেছেন। নওগাঁ প্রতিনিধি জানান, মান্দা উপজেলায় মাটির ঘরের দেয়ালচাপা পড়ে এক নারী নিহত হয়েছে। এছাড়া আহত হয়েছে অর্ধশতাধিক। আহতদের মধ্যে ১১ জনকে মান্দা উপজেলা স্বাস্থ্য কমপ্লেক্সে ভর্তি করা হয়েছে বলে জানিয়েছেন মান্দা থানার ওসি মোজাফ্ফর হোসেন। নিহত শাহনাজ পারভীন (৩৫) মান্দা মহানগর গ্রামের বজলুর রহমানের স্ত্রী। এ সময় আরো অন্তত ১৫ জন আহত হন। তাদের মান্দা উপজেলা স্বাস্থ্য কমপ্লেক্সে ভর্তি করা হয়েছে। মান্দা থানার ওসি মোজাফফর হোসেন ঘটনার সত্যতা নিশ্চিত করেছেন। পাবনা জেলা শহরের চাঁদমারী এলাকায় জামেল উদ্দিন (৮০) নামে এক চায়ের দোকানি গাছচাপা পড়ে মারা গেছেন। নিহত জামেল উদ্দিন পাবনা পৌর এলাকার চক গোবিন্দা মহল্লার বাসিন্দা।  তিনি রাতে চাঁদমারী মোড়ের অভিযান ক্লাবের পাশে নিজস্ব চায়ের দোকানে দুর্ঘটনার শিকার হন। গুরুতর অবস্থায় তাকে উদ্ধার করে পাবনা মেডিকেল কলেজ হাসপাতালে নিয়ে গেলে দায়িত্বরত চিকিৎসক তাকে মৃত ঘোষণা করেন। পাবনা সদর থানার এসআই তরিকুল ইসলাম ঘটনার সত্যতা স্বীকার করেছেন। নাটোর প্রতিনিধি জানান, নাটোরের গুরুদাসপুরে বজ্রপাতে খোকন হোসেন (২৮) নামে এক যুবকের মৃত্যু হয়েছে। নিহত খোকন একই গ্রামের মকের আলীর ছেলে। নিহতের পরিবার ও স্থানীয়রা জানান, সন্ধ্যায় ঝড় শুরু হলে খোকন হোসেন চরপিপলা বাজার থেকে বাড়ি ফিরছিলেন। পথে হঠাৎ বজ্রপাতে ঘটনাস্থলেই তার মৃত্যু হয়। গুরুদাসপুর থানার ভারপ্রাপ্ত কর্মকর্তা (ওসি) মোহাম্মদ ইব্রাহীম ঘটনার সত্যতা নিশ্চিত করেছেন। অন্যদিকে, আদমদীঘিতে রেললাইনের ওপর গাছপালা ভেঙে পড়ে সান্তাহার থেকে দিনাজপুর ও দিনাজপুর-ঢাকার রেল যোগাযোগ বন্ধ রয়েছে। রাজধানী ঢাকার সদরঘাটে নদী পারাপারের সময় ঝড়ের কবলে পড়ে হানিফ শেখ (৪০) নামে এক ব্যক্তির মৃত্যুর খবর পাওয়া গেছে। ঝড়ের সময় দুই নৌকার মাঝখানে চাপা পড়ে তিনি নিহত হন বলে জানিয়েছেন নিহতের চাচাতো ভাই। এছাড়া রাজধানীর রমনা থানাধীন মৎস্য ভবন সংলগ্ন রাস্তায় ঝড়ে বিলবোর্ড ভেঙে দুই রিকশাচালকসহ এক প্রাইভেটকার আরোহী আহত হয়েছেন। আহত রিকশাচালদের মধ্যে একজন হলেন তারা মিয়া (৩৮)। অপরজনের পরিচয় পাওয়া না গেলেও বয়স আনুমানিক ৫০ বছর বলে ধারণা করা হচ্ছে। গুরুতর অবস্থায় তাকে ঢাকা মেডিকেল কলেজ (ঢামেক) হাসপাতালে ভর্তি করা হয়েছে। এছাড়াও রাজধানীর নীলক্ষেত এলাকায় জাকারিয়া (২৮) নামে একজন টিনের আঘাতে এবং ধোলাইপাড়ে আবুল হোসেন (৩০) নামে একজন ইটের আঘাতে আহত হয়েছেন। তারা উভয়েই ঢামেক হাসপাতালে চিকিৎসাধীন। রমনা থানার ভারপ্রাপ্ত কর্মকর্তা (ওসি) মশিউর রহমান ঘটনার সত্যতা নিশ্চিত করেছেন। এদিকে রাজধানী ঢাকার মৎস্য ভবন এলাকায় ঝড়ে বিলবোর্ড পড়ে বায়েজিদ আলম (৫০) ও তারা মিয়া (৫০) নামে দুজন রিকশাচালক আহত হন। ধোলাইখাল এলাকায় টিন উড়ে এসে একজন ও নীলক্ষেতে একজন আহত হন। জামালপুরের পাঁচ উপজেলায় কালবৈশাখী ঝড়ের আঘাতে পাঁচ শতাধিক কাঁচা ঘরবাড়ি বিধ্বস্ত হয়েছে। সন্ধ্যা পৌনে ৭টার দিকে ঝড় শুরু হয়। ঝড়ের সঙ্গে বিভিন্ন স্থানে শিলাবৃষ্টি হয়েছে। এতে মেলান্দহ, মাদারগঞ্জ, ইসলামপুর, দেওয়ানগঞ্জ ও বকশীগঞ্জ এলাকায় ফসলের ব্যাপক ক্ষয়ক্ষতি হয়। সংশ্লিষ্ট উপজেলার নির্বাহী কর্মকর্তা (ইউএনও) ও প্রশাসনের কর্তা ব্যক্তিরা প্রাথমিক ক্ষয়ক্ষতির বিষয়টি নিশ্চিত করেন। প্রসঙ্গত, গতকাল শনিবার রাতে রাজধানীতে ঘণ্টায় ৫৬ কিলোমিটার বেগে ঝড় বয়ে গেছে বলে জানিয়েছে আবহাওয়া অফিস। দেশের সর্বোচ্চ বৃষ্টিপাত রেকর্ড হয় সিলেটে ৬২ মিলিমিটার। এ সময় রাজশাহীতে ঘণ্টায় ৭০ কিলোমিটার ও পাবনায় ৫৫ কিলোমিটারের বেশি বেগে বাতাস বইছিল। আবহাওয়া অধিদপ্তরের পূর্বাভাস কর্মকর্তা জানিয়েছেন, মৌসুমের এ সময়ে কয়েকদিন পর পর এ ধরনের ঝড়বৃষ্টির শঙ্কা রয়েছে। আজ রোববারের পূর্বাভাসে বলা হয়েছে, ঢাকা ও সিলেট বিভাগের কিছু কিছু জায়গায় এবং রাজশাহী, রংপুর, খুলনা, বরিশাল ও চট্টগ্রাম বিভাগের দুয়েক জায়গায় অস্থায়ী দমকা অথবা ঝড়ো হাওয়াসহ বৃষ্টি অথবা বজ্রসহ বৃষ্টি হতে পারে। --
#####
#####
--bhorerkagoj.net--
--বজ্র আহত ক্ষতি ক্ষয়ক্ষতি ঝড় বৃষ্টি হত --
--কাপাসিয়া ও মান্দায় কালবৈশাখী ঝড়ে ঘরবাড়ি লণ্ডভণ্ড, ফসলের ব্যাপক ক্ষতি--
--মঙ্গলবার, ২১ এপ্রিল ২০১৫--
--কাপাসিয়া (গাজীপুর) প্রতিনিধি : গাজীপুরের কাপাসিয়া উপজেলার টোক ও বারিষাব ইউনিয়নের ওপর দিয়ে বয়ে যাওয়া কালবৈশাখী ঝড়ের তাণ্ডবে গত শনিবার সন্ধ্যায় ৪০টি গ্রামের বিভিন্ন শিক্ষা প্রতিষ্ঠান, বসত ঘর, পাকা ধান ক্ষেত, পোল্ট্রি খামার ও গাছ পালার ব্যাপক ক্ষয়-ক্ষতি হয়। এ ছাড়া টোক বাজার থেকে আমরাইদ বাজার পর্যন্ত প্রায় ৫ কিলোমিটার সড়কের দুপাশের বিপুল সংখ্যক ছোট-বড় গাছ ভেঙে পড়ায় কয়েক ঘণ্টা যানবাহন চলাচল বন্ধ ছিল। ঝড়ে টোক নয়ন বাজার সংলগ্ন পাল বাড়ির মনি পাল (২৮), কাজল পাল (৪০), আশুর স্ত্রী (৬৫), আড়ালিয়া গ্রামের প্রাথমিক বিদ্যালয়ের শিক্ষক বেলায়েত হোসেনের বসত ঘরের টিনের চাল উড়িয়ে নিয়ে যায়। এ সময় তার স্ত্রী ও ২ সন্তানসহ অন্তত ১০/১২ জন আহত হয়। খবর পেয়ে রাতেই ক্ষতিগ্রস্তদের খোঁজখবর নিতে উপজেলা পরিষদ চেয়ারম্যান খন্দকার আজিজুর রহমান পেরা, উপজেলা নির্বাহী অফিসার আনিসুর রহমান, স্থানীয় ইউপি চেয়ারম্যান আবদুল জলিলসহ এলাকার গণ্যমান্য ব্যক্তিরা ছুটে যান। ইতোমধ্যে উপজেলা প্রকল্প বাস্তবায়ন কর্মকর্তা (পিআইও) জাকির হোসেন সরকার স্থানীয় ইউপি চেয়ারম্যান-মেম্বারদের সহযোগিতায় ঝড়ে ক্ষতিগ্রস্তদের তালিকা নির্ণয় শুরু করে। জানা যায়, শনিবার সন্ধ্যা সোয়া ৬টার দিকে বয়ে যাওয়া কালবৈশাখী ঝড়ে টোক ইউনিয়নের উলুসারা, পেঁচুরদিয়া, সালুয়ারটেকি, শহরটোক, টোক নয়ন বাজার, সুলতানপুর, আড়ালিয়া, দিঘিরপাড়সহ বেশ কয়েকটি গ্রামের ব্যাপক ক্ষয়-ক্ষতি হয়। সুলতানপুর মামুনিয়া দাখিল মাদ্রাসার শিক্ষক সামসুল হক রোকন জানান, ঝড়ে তাঁর মাদ্রাসা এবং আ. হামিদ চৌধুরী বাড়ির এতিমখানা মাদ্রাসার টিনের চাল উড়ে যায় এবং ভেঙেচুড়ে ক্ষতিগ্রস্ত হয়। টোক নয়ন বাজারের বেশ কয়েকটি দোকানের টিনের চাল, পেওরাইট গ্রামের হাফিজ উদ্দিনের বসত ঘরের টিনের চাল, সুলতানপুর গ্রামের ৩০/৩৫টি মাটির ঘরের টিনের চাল উড়ে যায়, বিভিন্ন স্থানে এবং সালুয়াটেকি গ্রামের ইকবাল ও ওবায়দুল্লাহর পোল্ট্রি খামারসহ কয়েকশ মুরগি মরে যায়। এ ছাড়া চলতি মৌসুমে কৃষকের ইরি-বোরো ধান, আম, কাঠাল, লিচু, কলা বাগান ও সবজি ক্ষেতের ব্যাপক ক্ষতি হয়। সন্ধ্যা সোয়া ৬টার দিকে বয়ে যাওয়া ১৫/২০ মিনিটের ঝড়ে বিভিন্ন স্থানে বিদ্যুতের খুঁটি উপড়ে যায় এবং তৎক্ষণাত পুরো উপজেলার বিদ্যুৎ ব্যবস্থা সারা রাতের জন্য বন্ধ হয়ে যায়। এদিকে মান্দা (নওগাঁ) প্রতিনিধি জানান, গত শনিবার রাত ১১টায় হঠাৎ করে উপজেলার ওপর দিয়ে বয়ে যাওয়া কাল বৈশাখী ঘূর্ণিঝড় ও শিলা বৃষ্টির তাণ্ডবে বিদ্যুত বিপর্যস্ত, ফসল, ঘরবাড়ি ও গাছপালার ব্যাপক ক্ষতি সাধিত হয়। ঝড়ে কাঁচা আম ঝরে, সজিনা ডাটার গাছ ও কলা গাছের ব্যাপক ক্ষয়ক্ষতি হয়েছে। এ ছাড়া ঘূর্ণিঝড়ের কবলে পড়ে বিভিন্ন শিক্ষা-প্রতিষ্ঠানেও ব্যাপক ক্ষতি হয়েছে। ঝড়ে অন্তত ৫ জনের আহত হওয়ার সংবাদ পাওয়া গেছে। জানা গেছে, রাত সাড়ে ১০টা থেকে আকাশের চারদিক হঠাৎ অন্ধকারে ছেয়ে যায়। এ সময় শুরু হয় প্রচণ্ড ঘূর্ণিঝড়, শিলা ও বজ্রবৃষ্টি। সরজমিন গিয়ে দেখা যায়, ঘূর্ণিঝড়ে গাছপালা উপড়ে ও ডালপালা ভেঙে নওগাঁ-রাজশাহী মহাসড়কের বিজয়পুর, ফেরিঘাটসহ প্রসাদপুর, গোটগাড়ি, দক্ষিণ পরানপুর গোপালপুরবাজার, ফেটগ্রাম, কসবা মান্দা, খাসমান্দা, হলুদঘর এলাকাসহ বিভিন্ন চলাচলের সড়কের ওপর পড়ে আছে। এতে যানবাহন চলাচল ব্যহত হয়। এ ছাড়া অনেক ঘরবাড়ির টিনের চালা উড়ে গেছে। কাঁচা ঘরবাড়ি ভেঙে ক্ষতিগ্রস্ত হয় দরিদ্র মানুষ। ঘূর্ণিঝড় বন্ধ হলেও রাত প্রায় সাড়ে ১১টা পর্যন্ত বৃষ্টিপাত হয়। এতে কৃষকের চলতি ব্রি-ধানের ব্যাপক ক্ষতি সাধন হয়। উপজেলার দক্ষিণ পরানপুর বায়তুল মামুর জামে মসজিদসহ অনেক স্থানে বৈদ্যুতিক তার ছিঁড়ে গেছে ও খুঁটি উপড়ে পড়ে। ফলে সারারাত বিদ্যুতহীন অবস্থায় ছিল উপজেলাবাসী। পরদিন রোববার বেলা ১২টায় উপজেলা সদরের প্রসাদপুর বাজারে বিদ্যুৎ সরবরাহ করা হলেও এখন পর্যন্ত উপজেলার সর্বত্র বিদ্যুতের লাইন পুরোপুরি চালু করা সম্ভব হয়নি বলে জানান নওগাঁ পল্লীবিদ্যুৎ সমিতির মান্দা সহকারী আঞ্চলিক ব্যবস্থাপক ফজলুর রহমান। উপজেলা কৃষি কর্মকর্তা জাহাঙ্গীর আলম প্রামাণিক জানান, ঝড়ে চলতি ব্রি-ধানের ব্যাপক ক্ষয়ক্ষতি হয়। ক্ষয়ক্ষতির পরিমাণ আনুমানিক এক হাজার হেক্টর জমির ব্রি-ধানের ক্ষতি হয়েছে। অনেক মাঠের আধা পাকা ধান পড়ে গেছে। --
#####
#####
--bhorerkagoj.net--
--বজ্রপাত বজ্র ঝড় নিহত মৃত্যু হত --
--সিলেটে বজ্রপাতে যুবকের মৃত্যু--
--বৃহস্পতিবার, ১১ জুন ২০১৫--
--সিলেট অফিস : সিলেটের জৈন্তাপুর উপজেলায় গাছখুড়ি বিলে মাছ ধরতে গিয়ে বজ্রপাতে এক যুবকের মৃত্যু হয়। পরে তিনি বিলের পানিতে ভেসে গেছেন বলে জানা গেছে। গত মঙ্গলবার ভোর সাড়ে ৫টায় এ ঘটনা ঘটে। নিহত পাখি বিশ্বাস (৩৪) বাহুরবাগ মল্লিকপুরে অকেন্দ্র বিশ্বাসের ছেলে। মঙ্গলবার সন্ধ্যায় এ রিপোর্ট লেখা পর্যন্ত লাশ উদ্ধার করা যায়নি। জানা গেছে, জৈন্তাপুর উপজেলার বাহুরবাগ মল্লিকপুরে অকেন্দ্র বিশ্বাসের ছেলে পাখি বিশ্বাস প্রতিদিনের মতো মঙ্গলবার ভোরে গাছখুড়ি বিলে মাছ ধরতে যান। কিন্তু ভোর সাড়ে ৫টার দিকে ওই বিলে প্রবল বেগে ঝড়-তুফান শুরু হয়। এ সময় বজ্রপাত হলে সবাই পাড়ে ও নৌকায় উঠলেও পাখি বিশ্বাস আসতে পারেনি। সে বিলের পানিতে তলিয়ে যায়। এ ব্যাপারে জৈন্তাপুর থানার ভারপ্রাপ্ত কর্মকর্তা (ওসি) গোলক চন্দ্র বসাকের সঙ্গে যোগাযোগ করা হলে তিনি বলেন, এ বিষয়ে আমি কিছু জানি না। খোঁজ নিয়ে দেখছি। --
#####
#####
--bhorerkagoj.net--
--বজ্রপাত বজ্র ক্ষতি ঝড় বৃষ্টি --
--ধামরাইয়ে বজ্রপাতে গাছে আগুন--
--মঙ্গলবার, ৭ এপ্রিল ২০১৫--
--ধামরাই (ঢাকা) প্রতিনিধি : গত শনিবার রাতে ঝড়ের তাণ্ডবে ধামরাইয়ে বিভিন্ন স্থানে গাছপালা ও ফসলের বেশ ক্ষতি হয়েছে। এ সময় ধামরাই সরকারি স্বাস্থ্য কমপ্লেক্সের একটি বড় কড়ই গাছে বজ্রপাতে আগুন ধরে এলাকায় আতঙ্কের সৃষ্টি হয়। ঝড়ে ফসলের পাশাপাশি প্রায় সব গাছের আমের গুটি পড়ে গেছে। স্থানীয় পৌর কাউন্সিলর মো. মহব্বত হোসেন বলেন, রাতে ঝড়বৃষ্টির সময় প্রচণ্ড শব্দে বজ্রপাত হয়। একটু পর বেরিয়ে দেখি ধামরাই সরকারি স্বাস্থ্য কমপ্লেক্সের একটি বড় কড়ই গাছের ডালা ভেঙে পড়েছে ও গাছে আগুন জ্বলছে। আগুনে এলাকাবাসীর মধ্যে আতঙ্কের সৃষ্টি হয়। --
#####
#####
--bhorerkagoj.net--
--বজ্রপাত বজ্র ক্ষতি ক্ষয়ক্ষতি ঝড় বিধ্বস্ বৃষ্টি মারা মৃত্যু --
--কানাইঘাটে ঝড়ে ব্যাপক ক্ষয়ক্ষতি বজ্রপাতে নিহত ২--
--বুধবার, ৮ এপ্রিল ২০১৫--
--কানাইঘাট (সিলেট) প্রতিনিধি : কানাইঘাট উপজেলায় গত শনিবার রাতে বিভিন্ন এলাকা দিয়ে বয়ে যাওয়া কালবৈশাখী ঝড়ে ব্যাপক ক্ষয়ক্ষতি ও বজ্রপাতে দুই কিশোরের মর্মান্তিক মৃত্যু হয়েছে। কালবৈশাখী ঝড়ে অর্ধশতাধিক কাঁচা ঘরবাড়ি বিধ্বস্ত হয়, গাছপালা ভেঙে পড়ে, একাধিক জায়গায় বৈদ্যুতিক তার ছিঁড়ে পড়ায় গত দুদিন ধরে গোটা উপজেলা বিদ্যুৎ সংযোগ বন্ধ থাকার পর গত সোমবার দুপুরের দিকে পৌর শহরসহ কিছু স্থানে পুনরায় বিদ্যুৎ সংযোগ দেয়া হলেও লোডশেডিং লেগেই আছে। স্থানীয় পল্লীবিদ্যুৎ অফিস সূত্রে জানা গেছে, কালবৈশাখী ঝড়ের কারণে বৈদ্যুতিক তার, খুঁটি এবং একাধিক ট্রান্সফরমারের সুইস অকেজো হয়ে পড়ে। এতে জনদুর্ভোগ চরম আকার ধারণ করে। বিশেষ করে বিদ্যুৎ সংযোগ বিচ্ছিন্ন হওয়ায় এইচএসসি ও আলিম পরীক্ষার্থীদের লেখাপড়ায় চরম ব্যাঘাত ঘটে। অপরদিকে রোববার সকালে ভারী বৃষ্টিপাতের সঙ্গে বজ্রপাতে উপজেলার রাজাগঞ্জ ইউপির গাজীপুর গ্রামের আব্দুস ছালামের ছেলে কিশোর মিনহাজ উদ্দিন (১৩) এবং একই ইউনিয়নের মির্জারগড় গ্রামের ছালেহ আহমদের ছেলে ইমরান আহমদের (১৬) মর্মান্তিক মৃত্যু হয়। বজ্রপাতে এ দুই কিশোর তাদের নিজবাড়িতে মারা যায়। এ ছাড়া বজ্রপাতে বড়দেশ গ্রামে একটি মহিষের মৃত্যু এবং সড়কের বাজারে অবস্থিত আজাদ মেডিকেল সেন্টারের ব্যাপক ক্ষতিসাধিত হয়। --
#####
#####
--bhorerkagoj.net--
--বজ্রপাত বজ্র ঝড় নিহত বৃষ্টি হত --
--কালীগঞ্জে বজ্রপাতে কৃষক নিহত--
--বৃহস্পতিবার, ৯ এপ্রিল ২০১৫--
--কালীগঞ্জ (ঝিনাইদহ) প্রতিনিধি : ঝিনাইদহের কালীগঞ্জে বজ্রপাতে জহির উদ্দীন (৩২) এক কৃষক নিহত হন। গত রোববার দুপুর ২টার দিকে মাঠে কাজ করার সময় বজ্রপাতে নিহত হন। নিহত জহির উদ্দীন উপজেলার বহেরগাছি গ্রামের মোমিন উদ্দীনের ছেলে। নিহত জহির উদ্দীনের প্রতিবেশী স্কুল শিক্ষক সাইফুল ইসলাম জানান, প্রতিদিনের মতো সে গ্রামের পাশে মাঠে কাজ করছিল। এ সময় ঝড়, বৃষ্টি এবং বজ্রপাত শুরু হয়। দুপুর ২টার সময় বিকট শব্দে বজ্রপাতে তিনি ঘটনাস্থলেই নিহত হন। --
#####
#####
--bhorerkagoj.net--
--বজ্রপাত বজ্র ক্ষতি ক্ষয়ক্ষতি ঝড় নিহত বিধ্বস্ বৃষ্টি মারা মৃত্যু হত --
--সুবর্ণচর লক্ষীপুর ও মুলাদীতে ঘূর্ণিঝড়ে ফসলের ব্যাপক ক্ষতি--
--শনিবার, ৪ এপ্রিল ২০১৫--
--সারা দেশ ডেস্ক : নোয়াখালীর সুবর্ণচর, লক্ষীপুর ও বরিশালের মুলাদীতে গত বুধবার রাতে ঘূর্ণিঝড়ে বাড়িঘরসহ ফসলের ব্যাপক ক্ষতি হয়। রামগতিকে এক বজ্রপাতে জেলে নিহত হয়। ভোরের কাগজ প্রতিনিধিদের পাঠানো সংবাদ : সুবর্ণচর (নোয়াখালী) : সুবর্ণচর উপজেলায় কালবৈশাখী ঝড়ে হারুনুর রশিদ সরকারি প্রাথমিক বিদ্যালয়সহ প্রায় শতাধিক ঘর বিধ্বস্ত হয়। গত বুধবার রাতে বয়ে যাওয়া এ ঝড়ে শিলাবৃষ্টির কারণে তরমুজ, সয়াবিনসহ বিভিন্ন ফসলের ব্যাপক ক্ষয় ক্ষতি হয়। গাছ-পালা ভেঙে পড়ার কারণে বিদ্যুৎ সরবরাহ কয়েক ঘণ্টা বন্ধ ছিল। এলাকাবাসী জানায়, রাত ১২টার দিকে কালবৈশাখী ঝড় হঠাৎ করে উপজেলার চরবাটা ইউনিয়ন, পূর্বচরবাটা ইউনিয়নে দক্ষিণচর মজিদ আশ্রায়ণসহ বিভিন্ন ইউনিয়নে ওপর দিয়ে বয়ে যায়। এতে একটি শিক্ষা প্রতিষ্ঠান ও বসত ঘরসহ প্রায় শতাধিক ঘর বিধ্বস্ত হয়। উপড়ে যায় অসংখ্য গাছ পালা এবং ক্ষতি হয় বিভিন্ন ফসলের। হারুনুর রশিদ সরকারি প্রাথমিক বিদ্যালয়ের প্রধান শিক্ষক টিটু দাস জানান, কালবৈশাখী ঝড়ে শিক্ষা প্রতিষ্ঠানসহ এলাকার ব্যাপক ক্ষয়ক্ষতি হয়। উপজেলা নির্বাহী অফিসার (ভারপ্রাপ্ত) মো. সাইফুল ইসলাম জানান কালবৈশাখী ঝড়ে ক্ষতিগ্রস্তের তালিকা প্রস্তুত করে প্রয়োজনীয় ব্যবস্থা নেয়ার জন্য উপজেলা প্রকল্প বাস্তবায়ন কর্মকর্তাকে নির্দেশ দেয়া হয়েছে। লক্ষীপুর : লক্ষীপুরে কালবৈশাখীর ঘূর্ণিঝড়ে ৫টি শিক্ষা প্রতিষ্ঠান, ৩টি মসজিদ ও একটি ভূমি অফিসসহ শতাধিক কাঁচা ঘরবাড়ি বিধ্বস্ত হয়। এ সময় মাঠে রবি ও খরিপ ফসলের ব্যাপক ক্ষতি হয়। ঝড়ের তাণ্ডব লীলায় দুই শতাধিক গাছপালা উপড়ে পড়ে। গত বুধবার বিকেল ও রাতে দুই দফা ঝড়ে জেলার রামগতি ও কমলনগর উপজেলার মেঘনার উপক‚লীয় এলাকা সাহেবের হাট, চর কালকিনি, চর গজারীয়া ও চর ফলকন ইউনিয়নের বিভিন্ন এলাকায় এ ঘূর্ণিঝড়ের ঘটনা ঘটে। এর আগে বজ্রপাতে রামগতির মেঘনা নদীতে ইমাম হোসেন নামে এক জেলের মৃত্যু হয়। এদিকে ঝড়ের শুরু হওয়ার সঙ্গে সঙ্গে জেলায় বিদ্যুৎ ব্যবস্থা বন্ধ হয়ে যায়। ফলে সন্ধ্যা থেকে গভীর রাত পর্যন্ত সমগ্র জেলায় বিদ্যুৎ সরবরাহ বিচ্ছিন্ন ছিল। বিকেলে স্থানীয় প্রশাসন ক্ষতিগ্রস্ত এলাকা পরিদর্শন করে ক্ষতিগ্রস্তদের সহায়তার দেয়ার আশ্বাস দিয়েছেন। তবে ক্ষয়ক্ষতির পরিমাণ এখনো নির্ণয় করা হয়নি। মুলাদী (বরিশাল) : মুলাদীতে শিলাবৃষ্টি ও ঘূর্ণিঝড়ে বিভিন্ন কৃষি ফসলসহ ব্যাপক ক্ষতি হয়। গত বুধবার রাতে হঠাৎ শিলাবৃষ্টি ও ঘূর্ণিঝড়ে উপজেলার বাটামারা ইউনিয়নের টুমচর গ্রামের ফসলি জমি, পানের বরজ, ঘরবাড়িসহ গাছপালা ভেঙে ব্যাপক ক্ষতিসাধন হয়। ঘূর্ণিঝড়ে ৪টি কাঁচাঘর ভেঙে পড়েছে। মুলাদী উপজেলার স্মরণকালের ভয়াবহ শিলাবৃষ্টিতে টুমচর গ্রামের অনেক মরিচ গাছ মাটির নিচে ডেবে গেছে বলে জানিয়েছেন কৃষকরা। জানা গেছে, বুধবার রাত ১০টার দিকে আড়িয়াল খাঁ নদ থেকে ঘূর্ণিঝড়ের সৃষ্টি হয়। এর সঙ্গে সঙ্গে শুরু হয় ভয়াবহ শিলাবৃষ্টি। প্রায় ২০ মিনিট ধরে একাধারে বর্ষিত শিলাবৃষ্টিতে বিভিন্ন ফসলি জমি, পুকুরের মাছ, পানের বরজ, ঘরবাড়ির ক্ষতিগ্রস্ত হয়। বাটামারা ইউনিয়নের ভারপ্রাপ্ত চেয়ারম্যান মজিবুর রহমান হাওলাদার জানান, শিলাবৃষ্টি ও ঘূর্ণিঝড়ের টুমচর গ্রামের আ. রাজ্জাক, মজিবুর চৌকিদার, আসাদুল মোল্লা, সুমন চৌকিদার, কামরুন্নাহারের ঘরসহ বেশ কয়েকটি ঘর ভেঙে গেছে এবং ফসলি জমি ক্ষতিগ্রস্ত হয়েছে। --
#####
#####
--bhorerkagoj.net--
--বজ্রপাত বজ্র আহত ঝড় নিহত বৃষ্টি মৃত্যু হত হতাহত --
--বিভিন্ন স্থানে বজ্রপাতে নিহত ৪, আহত ৪--
--রবিবার, ৫ এপ্রিল ২০১৫--
--সারা দেশ ডেস্ক : বিভিন্ন স্থানে গত শুক্রবার বজ্রপাতে ৪ জন নিহত ও ৪ জন আহত হয়। আমাদের প্রতিনিধিদের পাঠানো সংবাদ : পেকুয়া (কক্সবাজার) : পেকুয়ায় বজ্রপাতে দুজনের মর্মান্তিক মৃত্যু হয়। গত শুক্রবার দুপুর সাড়ে ১২টার দিকে উপজেলার মগনামা ইউনিয়নের ধারিয়াখালী এলাকায় এ ঘটনাটি ঘটে। নিহত যুবকের নাম মো. আবুল কাসেম। তিনি পেকুয়া সদর ইউনিয়নের পশ্চিম গোঁয়াখালী মাতবর পাড়া গ্রামের মৃত আবু তাহেরের ছেলে বলে জানা গেছে। স্থানীয়রা জানায়, আবু কাসেম ধারিয়াখালীতে মৎস্য প্রজেক্ট করছিলেন। ওই দিন মৎস্য ঘেরের টং ঘরে বৃষ্টির মধ্যে ঘুমিয়ে পড়েন। এ সময় প্রচণ্ড বজ্রপাতের আঘাতে ঘুমন্ত অবস্থায় প্রাণ হারান তিনি। গতকাল এশারের নামাজের পর মাতবর পাড়া কবরস্থানে জানাজা শেষে তাকে দাফন করা হয়। ব্যক্তিগত জীবনে তিনি তিন সন্তানের জনক। অপরদিকে রাজাখালী ইউনিয়নের মৌলভীপাড়া এলাকার বদিউল আলমের ছেলে মো. আশেকের (১৪) লবণ মাঠ থেকে বাড়ি ফেরার পথে পালাকাটা এলাকায় বজ্রপাতে মর্মান্তিক মৃত্যু হয়। এ দিন মো. আশেক লবণ মাঠ থেকে তার বাবাসহ বাড়ি ফিরছিল। শুক্রবার মাগরিবের নামাজের পর তার নামাজে জানাজা শেষে পারিবারিক কবরস্থানে সমাহিত করা হয়। এদিকে তাদের অকাল মৃত্যুতে এলাকায় শোকের ছায়া নেমে এসেছে। পেকুয়া সদর ইউপি সদস্য গোলাম ছোবহান ও রাজাখালী ইউপির চেয়ারম্যান নজরুল ইসলাম সিকদার বাবুল এর সত্যতা নিশ্চিত করেন। পেকুয়া উপজেলা নির্বাহী কর্মকতা মো. মারুফুর রশিদ খান জানিয়েছেন, নিহতদের নাম-ঠিকানা সংগ্রহ করা হয়েছে। আগামী ২/১ দিনের মধ্যে সরকারি তরফ থেকে তাদের পরিবারকে আর্থিক সহযোগিতা করা হবে। পটিয়া (চট্টগ্রাম) : চট্টগ্রামের পটিয়ায় বজ্রপাতে এক ব্যক্তির মৃত্যু হয়। সে খিল্লাপাড়ার আবদুল হাফেজের ছেলে মো. মনজুর (৪০)। ঘটনাটি ঘটে শুক্রবার উপজেলার কেলিশহর ইউনিয়নের খিল্লাপাড়া গ্রামে। জানা যায়, সকালে হঠাৎ কালবৈশাখী ঝড় শুরু হলে নিজ বাড়ির উঠানে দাঁড়ানো অবস্থায় তার ওপর একটি বজ্রপাত আঘাত হানে। এতে ঘটনাস্থলেই তার মৃত্যু হয় বলে প্রত্যক্ষদর্শী আবদুর রাজ্জাক জানান। কেলিশহর ইউপি চেয়ারম্যান জসিম উদ্দিন মাস্টার বলেন, হঠাৎ কালবৈশাখী ঝড় এ তাজা প্রাণটি কেড়ে নিয়েছে। ফলে তার অবুঝ ২ শিশুর ভবিষ্যৎ অনিশ্চিত হয়ে পড়েছে। কুতুবদিয়া (কক্সবাজার) : কুতুবদিয়ায় পৃথক বজ্রপাতের ঘটনায় ১ জন নিহত ও ৪ জন অহত হয়েছেন। আহতদের মধ্যে ৩ জনকে স্থানীয় হাসপাতালে ভর্তি করা হয়েছে। গত শুক্রবার উপজেলার দক্ষিণ ধুরুং ও সাগরে বজ্রপাতের ঘটনায় এরা হতাহত হয়েছে। প্রত্যক্ষদর্শী ও হাসপাতাল সূত্র জানায়, দুপুর ১২টার দিকে দক্ষিণ ধুরুং মোশারফ বলীর পাড়ার আব্দুল মোনাফের ছেলে বাবুলসহ (৩৫) অন্যরা নৌকায় লবণ লোড করছিলের। এ সময় আকস্মিক বজ্রপাত ঘটলে বাবুল অজ্ঞান হয়ে পড়েন। দ্রুত তাকে সরকারি হাসপাতালে নেয়া হলে কর্তব্যরত চিকিৎসক বাবুলকে মৃত বলে জানান। আল ফারুক আদর্শ দাখিল মাদ্রাসা সুপার মোর্শেদুল মন্নান বলেন, একই ঘটনায় দক্ষিণ ধুরুং বৈদ্যের পাড়ার সাকের উল্লাহর ছেলে রমিজ (২৩), মৃত আব্দুল কাদেরের ছেলে আজম (২৬), আবু হানিফার ছেলে ফুরকান (২৮) বজ্রপাতের ঘটনায় আহত হন। আহতদের মধ্যে আজম ছাড়া বাকিদের হাসপাতালে ভর্তি করা হয়েছে। আজমকে স্থানীয়ভাবে চিকিৎসা দেয়া হয়। অপরদিকে কৈয়ারবিল গ্রামের মাহবুল খলিলের ছেলে মনির (২৮) সাগরে মাছ ধরতে গিয়ে বজ্রপাতের ঘটনায় গুরুতর আহত হলে তাকে দ্রুত উপজেলা স্বাস্থ্য কমপ্লেক্সে নেয়া হয়। সেখানে তার অবস্থার অবনতি হলে তাকে জেলা সদর হাসপাতালে রেফার করা হয়েছে। এ সময় বজ্রপাতের ফলে মনিরের পিঠ ঝলসে গেছে ও তার রক্তবমি হচ্ছিল বলে হাসপাতাল সূত্র জানিয়েছে। --
#####
#####
--bhorerkagoj.net--
--বজ্রপাত বজ্র নিহত বৃষ্টি মারা মৃত্যু হত --
--বিরামপুর ও বিজয়নগরে বজ্রপাতে ২ কৃষকের মৃত্যু--
--সোমবার, ১ জুন ২০১৫--
--দিনাজপুর ও বিজয়নগর (ব্রাহ্মণবাড়িয়া) প্রতিনিধি : দিনাজপুরের বিরামপুরে বজ্রপাতে মো. আবুল হোসেন (৫০) নামে এক বৃদ্ধের মৃত্যু হয়েছে। নিহত আবুল হোসেন উপজেলার কাটলা ইউনিয়নের হরিহরপুর গ্রামের মৃত ওসমান গণির ছেলে। গত শুক্রবার রাত ১২টায় বজ্রপাতে নিজ শয়ন কক্ষে তিনি মারা যান। স্থানীয় বাসিন্দা মো. মাহবুবুর রহমান জানান, হরিহরপুর গ্রামের মৃত ওসমান গণির ছেলে মো. আবুল হোসেন শয়ন কক্ষের জানালা খুলে শুয়ে ছিল। রাত ১২টায় প্রচণ্ড শব্দে বজ্রসহ বৃষ্টিপাত শুরু হয়। বজ্রপাত জানালা দিয়ে তার শরীরে আঘাত করলে তিনি মৃত্যু বরণ করেন। কাটলা ইউনিয়ন পরিষদ চেয়ারম্যান এম শামসুল আলম বজ্রপাতের সময় একজনের মৃত্যুর বিষয়টি নিশ্চিত করেছেন। এদিকে গত শনিবার বিকেলে ব্রাহ্মণবাড়িয়ার বিজয়নগরে বজ্রপাতে এক কৃষকের মৃত্যু হয়েছে। দুপুরে উপজেলার সিঙ্গারবিল ইউনিয়নের কাশীনগর গ্রামের কৃষক আমীর আলী (৫৫) প্রতিদিনের মতো গরুর জন্য ঘাস কাটার জন্য জমিতে যায়। বিকেলে ঘাস নিয়ে বাড়িতে ফেরার পথে হঠাৎ বজ্রপাতে তার মৃত্যু হয়। তিনি ওই গ্রামের মৃত ইমন আলীর ছেলে। উপজেলা নির্বাহী কর্মকর্তা মোহাম্মদ বশিরুল হক ভূইয়া ও সিঙ্গারবিল ইউনিয়ন পরিষদ চেয়ারম্যান মনিরুল ইসলাম এর সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত মৃত্যু হত --
--পীরগঞ্জে বজ্রপাতে গৃহবধূর মৃত্যু--
--রবিবার, ৩১ মে ২০১৫--
--পীরগঞ্জ (ঠাকুরগাঁও) প্রতিনিধি : গত শুক্রবার সকালে জেলার পীরগঞ্জ উপজেলায় বাড়ির উঠানে বজ্রপাতে এক গৃহবধূর মৃত্যু হয়। জানা যায়, সকাল ৭টার দিকে উপজেলার গোদাগাড়ী বাজারের মো. আলমের স্ত্রী বাসায় ফেরার পথে আকস্মিকভাবে বজ্রপাতে জ্ঞান হারিয়ে ফেলে। গুরুতর আহতাবস্থায় তাকে পীরগঞ্জ উপজেলা স্বাস্থ্য কেন্দ্রে নেয়া হলে কর্তব্যরত চিকিৎসক তাকে মৃত্যু ঘোষণা করেন। এ বিষয়ে পীরগঞ্জ থানায় একটি অস্বাভাবিক মৃত্যু মামলা হয়েছে। --
#####
#####
--bhorerkagoj.net--
--বজ্রপাত বজ্র আহত ঝড় বৃষ্টি মারা মৃত্যু হত --
--ফুলছড়িতে বজ্রপাতে জেলের মৃত্যু--
--রবিবার, ১০ মে ২০১৫--
--ফুলছড়ি (গাইবান্ধা) প্রতিনিধি : গাইবান্ধার ফুলছড়িতে ব্রহ্মপুত্র নদে মাছ ধরার সময় বজ্রপাতে ল²ণ চন্দ্র দাস (৪৬) নামে এক জেলের মৃত্যু হয়েছে। এ সময় শ্রীপদ চন্দ্র দাস (৩৮) নামে অপর এক জেলে আহত হয়েছেন। সাবেক ফুলছড়ি উপজেলা পরিষদের প্রশাসনিক ভবনের পূর্বপাশে ব্রহ্মপুত্র নদের তীর এলাকায় গত বৃহস্পতিবার রাত সাড়ে ১২টার দিকে এ ঘটনা ঘটে। ল²ণ চন্দ্র দাস ফুলছড়ি উপজেলার গজারিয়া ইউনিয়নের কামারপাড়া গ্রামের মাদারী চন্দ্র দাসের ছেলে ও শ্রীপদ চন্দ্র দাস একই গ্রামের চিরিয়া চন্দ্র দাসের ছেলে। স্থানীয়রা জানান, বৃহস্পতিবার রাত সাড়ে ১২টার পর থেকে আকস্মিক বজ্রসহ ঝড় ও শিলাবৃষ্টি শুরু হয়। এ সময় ল²ণ চন্দ্র দাস ও শ্রীপদ চন্দ্র দাস ব্রহ্মপুত্র নদে জাল দিয়ে মাছ ধরছিল। হঠাৎ করে বজ্রপাতের ঘটনা ঘটলে ঘটনাস্থলেই ল²ণ চন্দ্র দাস মারা যায় ও শ্রীপদ চন্দ্র দাস আহত হন। পরে স্থানীয়রা ল²ণ চন্দ্র দাসের লাশ উদ্ধার করে। আহত শ্রীপদ দাসকে ফুলছড়ি উপজেলা স্বাস্থ্য কমপ্লেক্সে ভর্তি করা হয়। গজারিয়া ইউনিয়ন পরিষদের চেয়ারম্যান মনোতোষ রায় মিন্টু এ তথ্য নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত দগ্ধ নিহত মারা মৃত্যু হত --
--বজ্রপাতে বিরলে মা-ছেলে ও পাটগ্রামে নিহত ১--
--বুধবার, ১ এপ্রিল ২০১৫--
--বিরল (দিনাজপুর) প্রতিনিধি : বিরলে গত সোমবার সন্ধ্যা ৬টায় সদর উপজেলার ঢেলপীর নামক স্থানে দিনাজপুর শহর থেকে বাইসাইকেলে বাড়িতে আসার পথে বজ্রপাতে ধর্মপুর ইউনিয়নের গোপিনাথপুর গ্রামের আব্দুল খালেকের স্ত্রী মোনয়ারা বেগম ও ছেলে মহবুর রহমানের মর্মান্তিক মৃত্যু হয়। সঙ্গে থাকা মৃত মহবুরের এক ছেলে নাসিমকে গুরুতর আহত অবস্থায় দিনাজপুর মেডিকেল কলেজ হাসপাতালে ভর্তি করা হয়। এ ঘটনায় ওই এলাকায় শোকের ছায়া নেমে আসে। এদিকে লালমনিরহাট প্রতিবেদক জানান, পাটগ্রাম উপজেলার শ্রীরামপুর ইউনিয়নের ইসলামপুর এলাকায় সোমবার দুপুরে হঠাৎ বজ্রপাতে আমিনুর ইসলাম নামের এক ব্যক্তি নিহত এবং এতে ৫ জন দগ্ধ হয়। নিহত আমিনুর ইসলাম উপজেলার শ্রীরামপুর ইউনিয়নের ইসলামপুর ঈদগাহ মাঠের পশ্চিম এলাকার মৃত আকাশুর ছেলে। এ ছাড়াও দগ্ধরা হলেন উপজেলার শ্রীরামপুর ইউনিয়নের ইসলামপুর এলাকার জসিমুদ্দিনের ছেলে রুহুল আমীন, সফিকুল ইসলামের ছেলে নাজমুল, একই উপজেলার পাটগ্রাম ইউনিয়নের ধবলসতী এলাকার ইসমাইল হোসেনের কিশোরী মেয়ে নুর বানু ছাড়াও একই এলাকার ফরিদুলের যুবতী মেয়ে ফেরদৌসিসহ দহগ্রাম ইউনিয়নের কালারডাঙ্গা এলাকার আজিজুল হকের ছেলে জয়নাল আবেদিন। পাটগ্রাম উপজেলা হাসপাতালের আবাসিক মেডিকেল অফিসার ডা. প্রণব কুমার দাস জানান, নিহত আমিনুর রহমানকে হাসপাতালে নেয়ার পথেই সে মারা যান এবং দগ্ধ অপর ৫ জনকে হাসপাতালে চিকিৎসা দেয়া হচ্ছে। --
#####
#####
--bhorerkagoj.net--
--বজ্রপাত বজ্র আহত ক্ষতি ঝড় বৃষ্টি হত --
--হাতীবান্ধায় ঘূর্ণিঝড়ে শতাধিক ঘরবাড়ি ও গাছপালা লণ্ডভণ্ড, আহত ৬--
--বুধবার, ১ এপ্রিল ২০১৫--
--হাতীবান্ধা (লালমনিরহাট) প্রতিনিধি : লালমনিরহাটের হাতীবান্ধায় গত সোমবার দুপুর আড়াইটায় বজ্রপাতে ৩ জন ও ঘূর্ণিঝড়ে ৩ জনসহ ৬ জন আহত হয়। উপজেলার তিনটি গ্রামে আকস্মিক ঝড়ে ২টি শিক্ষা প্রতিষ্ঠানসহ শতাধিক ঘরবাড়ি ও বহু গাছপালা ভেঙে যায়। জানা গেছে, হাতীবান্ধা উপজেলার টংভাঙ্গা, বেজগ্রাম ও নওদাবাস ৩টি গ্রামে সোমবার বেলা আড়াইটায় আকস্মিক বজ্রপাতে ৩ জন ও ঘূর্ণিঝড়ে ৩ জনসহ ৬ জন আহত হয়। পশ্চিম বেজগ্রাম ইবতেদায়ি মাদ্রাসার চাল উড়ে যায় এবং শতাধিক ঘরবাড়ি ও বহু গাছপালা ভেঙে যায়। এ সময় ঝড়ে গাছের ডাল ভেঙে উপজেলার কাদমা গ্রামের নওদাবাসে নয়ন চন্দ্র (২১) গুরুতর আহত হয়। ঝড়বৃষ্টির সময় বজ্রপাতে নওদাবাস গ্রামের পরেশ চন্দ্র (৫০), টংভাঙ্গা ইউনিয়নের পূর্ব বেজগ্রামের নজরুলের স্ত্রী সেতেরা খাতুন (২৭), প্রান্নাথ পাটিকাপাড়া গ্রামের রাকিবুজ্জামান (২০) আহত হয়। নয়ন চন্দ্রকে প্রাথমিক চিকিৎসা শেষে রংপুর মেডিকেলে পাঠানো হয়। আহতদের হাতীবান্ধা হাসপাতালে ভর্তি করানো হয়। হাতীবান্ধা উপজেলা চেয়ারম্যান লিয়াকত হোসেন বাচ্চু ও টংভাঙ্গা ইউপি চেয়ারম্যান সেলিম হোসেন ক্ষতিগ্রস্ত এলাকা পরিদর্শন করেন। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মারা মৃত্যু হত --
--বিভিন্ন স্থানে দুর্ঘটনায় চারজনের মৃত্যু--
--মঙ্গলবার, ৩১ মার্চ ২০১৫--
--সারা দেশ ডেস্ক : বিভিন্ন স্থানে গত রোববার পৃথক দুর্ঘটনায় চারজনের মৃত্যু হয়। ভোরের কাগজ প্রতিনিধিদের পাঠানো সংবাদ : বাগাতিপাড়া (নাটোর) : বাগাতিপাড়ায় পানিতে ডুবে এক শিশুর মৃত্যু হয়েছে। সকালে উপজেলার পাঁকা এলাকায় এ ঘটনা ঘটে। হাসপাতাল ও স্থানীয় সূত্রে জানা যায়, উপজেলার পাঁকা গ্রামের রিপন আলীর ১৫ মাস বয়সের ছেলে সাফি গত রোববার সকালে খেলতে গিয়ে বাড়ির পাশে পুকুরে পড়ে যায়। এরপর বেলা ১১টায় শিশুটির মৃতদেহ ভেসে উঠলে পরিবারের লোকজন উদ্ধার করে বাগাতিপাড়া স্বাস্থ্য কমপ্লেক্সে নিয়ে যায়। সেখানে কর্তব্যরত চিকিৎসক শিশুটিকে মৃত ঘোষণা করেন। টেকনাফ : টেকনাফে বাহারছড়া থেকে অজ্ঞাত ব্যক্তির লাশ উদ্ধার করে পুলিশ। জানা গেছে, বেলা ১১টার দিকে বাহারছড়া ইউনিয়নের বাইন্যাপাড়ার ইউনিয়ন কমপ্লেক্সের পশ্চিম পাশের বঙ্গোপসাগর থেকে এ লাশ উদ্ধার করা হয়। সকালের দিকে স্থানীয় লোকজন সাগর পাড়ে লাশ দেখতে পেয়ে পুলিশকে সংবাদ দেয়। খবর পেয়ে বাহারছড়া পুলিশ ঘটনাস্থল থেকে লাশটি উদ্ধার করে। স্থানীয়রা জানায়, লোকটি পাগল ছিল। সে দীর্ঘদিন ধরে শামলাপুরসহ বিভিন্ন বাজারে ঘোরাঘুরি করত। ইউনিয়ন আওয়ামী লীগের সভাপতি মাওলানা আজিজ উদ্দিন, সাবেক সভাপতি সাইফুল্লাহ কোম্পানীসহ উপস্থিত লোকজন লাশটি চিহ্নিত করেন। বাহারছড়া পুলিশ ফাঁড়ির ইনচার্জ এসআই আনিছুর রহমান সংবাদের সত্যতা নিশ্চিত করেন। চকরিয়া : চকরিয়া উপজেলার ডুলাহাজারা ইউনিয়নের বহলতলী এলাকায় লবণ মাঠে কাজ করার সময় বজ্রপাতে এক লবণ চাষি নিহত হয়। দুপুর ১২টার দিকে এ বজ্রপাতের ঘটনাটি ঘটে। চকরিয়া থানার ওসি প্রভাষ চন্দ্র ধর জানান, বজ্রপাতে নিহত লবণ চাষি জাফর আহমদ (২৫) বাঁশখালী উপজেলার আমজা মিয়াজী পাড়া গ্রামের আহমদ ছফার ছেলে। জাফর আহমদ ডুলাহাজারা বালুর চর এলাকার হাবিবুর রহমান সওদাগরের লবণ মাঠ বর্গা নিয়ে লবণ চাষ করে আসছিল। তার লাশ বাঁশখালী গ্রামের বাড়িতে নিয়ে যাওয়া হয়েছে বলে পুলিশ জানিয়েছে। সিলেট : সিলেট নগরীতে এসি লাগাতে গিয়ে ৭ তলা থেকে পড়ে টিসুল দাস (২২) নামের এক শ্রমিকের মৃত্যু হয়। দুপুর ১টার দিকে সাগরদিঘির পাড়ের আপন টাওয়ারে এসি লাগাতে গিয়ে মারা যায় সে। নিহত টিসুল নগরীর ভাতালিয়া এলাকার পটল দাসের ছেলে। নিহতের বড় ভাই প্রদীব দাস জানান, দুপুরে সাগরদিঘির পাড়ের আপন টাওয়ারের ৭ম তলায় এসি লাগাতে যায় টিসুল। এসি লাগানোর সময় হঠাৎ পা পিছলে গেলে সে মাটিতে পড়ে যায়। আহত অবস্থায় তাকে সিলেট ওসমানী মেডিকেল কলেজ হাসপাতালে নেয়ার পথে সে মারা যায়। --
#####
#####
--bhorerkagoj.net--
--বজ্রপাত বজ্র আহত নিহত মারা হত --
--ঘাটাইলে বজ্রপাতে নিহত ১--
--শনিবার, ২০ জুন ২০১৫--
--ঘাটাইল (টাঙ্গাইল) প্রতিনিধি : উপজেলায় গত বুধবার বিকেলে জামুরিয়া ইউনিয়নে বজ্রপাতে ১ জন নিহত ও ৩ জন আহত হয়েছে। নিহত ব্যক্তির নাম আবুল কাশেম। তার বাড়ি বীরখাগিয়ান গ্রামে। আহতরা হলেন- আবদুল গফুর, চাঁনমিয়া ও হামিদা। জানা যায়, বিকেলে জামুরিয়া ইউনিয়নের বীরখাগিয়ান গ্রামের কৃষক আবুল কাশেম ও গফুর মিয়া মাঠ থেকে গরু আনতে যান। এ সময় বজ্রপাত হলে ঘটনাস্থলেই একজন মারা যান এবং অপরজন আহত হন। একই সময় উপজেলার পৌর এলাকার চান্দশী গ্রামে পুকুরে মাছের রেনুপোনা ছাড়ার সময় চাঁন মিয়া আহত হন। এ ছাড়া পৌর এলাকার ফতেরপাড়া গ্রামের গৃহবধূ হামিদা বেগম বাড়ির আঙ্গিনায় কাজ করার সময় বজ্রপাতে আহত হন। --
#####
#####
--bhorerkagoj.net--
--বজ্রপাত বজ্র আহত বৃষ্টি মারা মৃত্যু হত --
--কেশবপুরে বজ্রপাতে পিতা-পুত্র নিহত--
--সোমবার, ১৫ জুন ২০১৫--
--জাহিদ আবেদীন বাবু, কেশবপুর (যশোর) থেকে : কেশবপুরে বজ্রপাতে বাবা ও ছেলের মৃত্যু হয়েছে। গত শনিবার দুপুর ১২টার দিকে উপজেলার গোবিন্দপুর গ্রামে এ ঘটনাটি ঘটে। কেশবপুর উপজেলার গোবিন্দপুর গ্রামের আবদুুল হামিদ ফকির (৪৫) ও তার ছেলে আবু হুরাইরা বাড়ির পাশে মাঠে বৃষ্টির মধ্যে কাজ করছিলেন। দুপুর ১২টার দিকে হঠাৎ বজ্রপাত ঘটলে তারা আহত হন। স্থানীয় লোকজন তাদের উদ্ধার করে হাসপাতালে নেয়ার পথে বাবা-ছেলে দুজনই মারা যান। এ ঘটনায় থানায় অপমৃত্যুর মামলা হয়েছে। --
#####
#####
--bhorerkagoj.net--
--বজ্রপাত বজ্র নিহত মৃত্যু হত --
--শ্রীমঙ্গলে বজ্রপাতে কৃষকের মৃত্যু--
--মঙ্গলবার, ১২ মে ২০১৫--
--কাগজ প্রতিবেদক, শ্রীমঙ্গল (মৌলভীবাজার) : উপজেলার কালাপুর ইউনিয়নের রাজাপুর গ্রামে গত রোববার সকাল ৮টার দিকে বজ্রপাতে আবদুুল আলী (৪৮) নামে এক কৃষকের মৃত্যু হয়েছে। নিহত কৃষক আবদুল আলী রাজাপুর গ্রামের মৃত জবার মিয়ার ছেলে। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মৃত্যু হত --
--কুড়িগ্রামে বজ্রপাতে কৃষকের মৃত্যু--
--সোমবার, ১৯ জানুয়ারি ২০১৫--
--কুড়িগ্রাম প্রতিনিধি : কুড়িগ্রামের রৌমারীতে বজ্রপাতে রিয়াজুল হক (৩৫) নামের এক কৃষকের মৃত্যু হয়। এ সময় আহত হয় আরো ৩ জন। এলাকাবাসী জানায়, গত শনিবার উপজেলার পাওয়ার গ্রামে ক্ষেতের সরিষা তোলার তোলার সময় সামান্য বৃষ্টিপাতেই এ বজ্রপাতের ঘটনা ঘটে। এতে ঘটনাস্থলেই নিহত হয় রিয়াজুল হক। এ ব্যাপারে রৌমারী উপজেলার রৌমারী ইউনিয়ন পরিষদ চেয়ারম্যান আবদুর রাজ্জাক ঘটনার সত্যতা স্বীকার করেন। --
#####
#####
--bhorerkagoj.net--
--বজ্রপাত বজ্র বৃষ্টি মৃত্যু --
--নন্দীগ্রামে বজ্রপাতে গৃহবধূর মৃত্যু--
--সোমবার, ১৫ জুন ২০১৫--
--নন্দীগ্রাম (বগুড়া) প্রতিনিধি : নন্দীগ্রামে বজ্রপাতে এক গৃহবধূর মৃত্যু হয়েছে। উপজেলার ভাটগ্রাম ইউনিয়নের হাটকড়ই হিন্দুপাড়ায় নিমাই চন্দ্রের স্ত্রী শ্রীমতি জামলি রানী (৩৫) শনিবার সকালে বাড়ির পাশে মাঠে গরু নিয়ে বের হয়। সকাল ৮টার দিকে বৃষ্টিসহ বজ্রপাত হলে ঘটনাস্থলেই তার মৃত্যু হয়। --
#####
#####
--bhorerkagoj.net--
--বজ্রপাত বজ্র মারা মৃত্যু --
--সদরপুরে বজ্রপাতে কৃষকের মৃত্যু--
--সোমবার, ২৭ এপ্রিল ২০১৫--
--সদরপুর (ফরিদপুর) প্রতিনিধি : উপজেলার ঢেউখালী ইউনিয়নের রাজারচর ওয়াজীবুল্লা হাওলাদার ডাঙ্গি গ্রামের মৃত আমিন শেখের ছেলে কৃষক মান্নান শেখ (৪০) গত শনিবার সকাল সাড়ে ৮টার দিকে বজ্রপাতে মারা গেছে। বাড়ির পাশের একটি জমিতে সার দেয়ার সময় বজ্রপাতে ঘটনাস্থলেই সে মারা যায়। জানা গেছে, মান্নান শেখ সকালে বাড়ির পাশের একটি জমিতে সার দিতে যায়। সার দেয়ার প্রায় শেষ পর্যায়ে তার ওপর বজ্রপাত ঘটলে ঘটনাস্থলেই সে মারা যায়। মৃত্যুর সময় সে ১ ছেলে, ২ মেয়ে ও স্ত্রী রেখে গেছে। তাদের কান্নায় এলাকার আকাশ-বাতাস ভারি হয়ে উঠেছে। মান্নান শেখ তার পরিবারের একমাত্র উপার্জনক্ষম ব্যক্তি ছিল বলে জানা গেছে। --
#####
#####
--bhorerkagoj.net--
--বজ্রপাত বজ্র আহত ঝড় নিহত মারা মৃত্যু হত --
--চাঁপাইনবাবগঞ্জে বজ্রপাতে মা-মেয়েসহ ৩ জনের মৃত্যু--
--মঙ্গলবার, ৩১ মার্চ ২০১৫--
--কাগজ প্রতিবেদক, চাঁপাইনবাবগঞ্জ : চাঁপাইনবাবগঞ্জে গতকাল সোমবার বজ্রপাতে মা ও মেয়েসহ ৩ জনের মৃত্যু হয়েছে। হাসপাতাল ও স্থানীয় সূত্র জানায়, গতকাল বিকেলে ঝড়ের সময় বাড়িতে ঘরের টিন উড়ে যাওয়া ঠেকানোর কাজ করার সময় বজ্রপাত হলে সাইদুর রহমান (২৫) নামে এক যুবক আহত হন। আশঙ্কাজনক অবস্থায় তাকে চাঁপাইনবাবগঞ্জ সদর হাসপাতালে নেয়ার পথে সে মারা যায়। সে শিবগঞ্জ উপজেলার ছত্রাজিতপুর ইউনিয়নের বহলাবাড়ী রাধাকান্তপুর গ্রামের মোফাজ্জাল বিশ্বাসের ছেলে। এদিকে সদর উপজেলার নারায়ণপুর ইউনিয়নের সুর্যনায়ণপুর সোনার্দিচরে বজ্রপাতে আশরাফুলের স্ত্রী ফুলেরা বেগম (৩৫) ও তার মেয়ে ববিতা (৯) নিহত হয়। বাড়ির উঠানে কাজ করার সময় বজ্রপাত হলে তারা মারা যায় বলে জানান নারায়ণপুর ইউনিয়ন পরিষদ চেয়ারম্যান আলমগীর কবির। চাঁপাইনবাবগঞ্জ সদর হাসপাতালের জরুরি বিভাগের চিকিৎসক ডা. রুহুল আমিন জানান, গতকাল বিকেল ৫টার দিকে সাইদুরকে নিয়ে তার স্বজনরা হাসপাতালে আসলেও আগেই সাইদুর মারা যায়। তিনি আরো জানান, সদর উপজেলার কালিনগর গ্রামের বিসারত আলীর স্ত্রী সমেরা বেগম (৩৫) আহত হয়ে সদর হাসপাতালে আসলে তাকে আশঙ্কাজনক অবস্থায় রাজশাহী মেডিকেল কলেজ হাসপাতালে পাঠানো হয়েছে। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত --
--ধর্মপাশায় বজ্রপাতে নিহত ১, আহত ১ দুটি গরুর মৃত্যু--
--বুধবার, ১ এপ্রিল ২০১৫--
--জুবায়ের পাশা হিমু, ধর্মপাশা (সুনামগঞ্জ) থেকে : উপজেলার পল্লীতে গত রোববার সকাল সাড়ে ৭টার দিকে ১৮ বছরের এক যুবক বজ্রপাতে নিহত হয়েছে। গুরুতর আহত অপর এক যুবককে মুমূর্ষু অবস্থায় নেত্রকোনার কলমাকান্দা হাসপাতালে পাঠানো হয়েছে। এ সময় দুটি গরুও বজ্রপাতে মারা যায়। উপজেলার বংশীকুণ্ডা দক্ষিণ ইউনিয়নের দক্ষিণ উড়া গ্রামের রমজান আলীর ছেলে আলী হোসেন (১৮) সকাল সাড়ে ৬টার দিকে গরু নিয়ে বাড়ির সামনে বানিয়ারফনা হাওরে যায়। এ সময় আকস্মিক বজ্রপাত হলে তার সমস্ত শরীর ঝলসে গেলে ঘটনাস্থলেই তার মৃত্যু হয়। একই স্থানে ওই গ্রামের সুদিন্দ্র সরকারের ছেলে বিদ্যুৎ সরকারের (১৭) শরীরও ঝলসে যায়। মুমূর্ষু অবস্থায় তাকে উদ্ধার করে পার্শ্ববর্তী নেত্রকোনা জেলার কলমাকান্দা হাসপাতালে নিয়ে যায়। --
#####
#####
--bhorerkagoj.net--
--বজ্রপাত বজ্র মারা মৃত্যু --
--নওগাঁয় বজ্রপাতে শ্রমিকের মৃত্যু--
--শনিবার, ৯ মে ২০১৫--
--নওগাঁ প্রতিনিধি : জেলায় ধান কাটতে এসে গতকাল শুক্রবার সকালে বজ্রপাতে জাহিরুল ইসলাম (২৫) নামে এক শ্রমিকের মৃত্যু হয়েছে। এ ঘটনাটি ঘটেছে জেলার মহাদেবপুর উপজেলার চেরাগপুর ইউনিয়নের কুরমইল গ্রামের মাঠে। স্থানীয় ইউপি চেয়ারম্যান এশরাক আলী ঘটনার সত্যতা স্বীকার করে জানান, পার্শ্ববর্তী চাঁপাইনবাবগঞ্জ জেলার কিছু শ্রমিক বেশ কয়েক দিন ধরে নওগাঁর মহাদেবপুর উপজেলার কুরমইল গ্রামের কৃষক জাবেদ খাঁর বাড়িতে এসে ধান কাটার কাজ করছিলেন। গতকাল শুক্রবার সকালে শ্রমিকরা মাঠে ধান কাটতে গেলে বজ্রপাতের ঘটনা ঘটে। এতে ঘটনাস্থলেই জাহিরুল ইসলাম মারা যান। জাহিরুল ইসলাম চাঁপাইনবাবগঞ্জ জেলার পিটালিতলা গ্রামের মৃত জালাল উদ্দীনের ছেলে বলে জানা গেছে। --
#####
#####
--bhorerkagoj.net--
--বজ্রপাত বজ্র আহত বৃষ্টি মারা মৃত্যু হত --
--মাগুরায় বজ্রপাতে ৩ জনের মৃত্যু--
--শনিবার, ১৬ মে ২০১৫--
--মাগুরা প্রতিনিধি : মাগুরায় গতকাল সন্ধ্যায় বজ্রপাতে ৩ জনের মৃত্যু হয়েছে। এরা হলো সদর উপজেলার লক্ষীপুর গ্রামের মোজাফ্ফর হোসেনের ছেলে মলিন আন্দোলবাড়িয়া গ্রামের মোক্তার মীরের ছেলে সিন্দবাদ ও গোপালপুরের ইবাদ উল্লাহ। এলাকাবাসী ও হাসপাতাল সূত্রে জানা যায়, বৃষ্টির সঙ্গে বজ্রপাত শুরু হলে তারা গুরুতর আহত হন। দ্রুত তাদের মাগুরা সদর হাসপাতালে নেয়ার পথে আন্দোলবাড়িয়া গ্রামের সিন্দবাদের মৃত্যু হয়। মলিন ও ইবাদ উল্লাহ মারা যান হাসপাতালে নেয়ার পর। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত --
--বিজয়নগরে বজ্রপাতে ২ জনের মৃত্যু--
--রবিবার, ২৪ মে ২০১৫--
--বিজয়নগর (ব্রাহ্মণবাড়িয়া) প্রতিনিধি : উপজেলায় গত শুক্রবার বিকেলে বজ্রপাতে ২ জন নিহত হয়েছেন। স্থানীয়রা জানান, বিকেল ৪টার দিকে উপজেলার বিষ্ণুপুর ইউনিয়নের গণেশ্যামপুর গ্রামের জারু মিয়ার ছেলে সুবেল মিয়া (১৬) গাভীর জন্য জমিতে ঘাস কাটার সময় বজ্রপাতের ঘটনা ঘটে। এতে তিনি গুরুতর আহত হন। পরে উদ্ধার করে হাসপাতালে নিয়ে যাওয়ার পথে তার মৃত্যু হয়। অপরদিকে একই ইউনিয়নের মহেষপুর গ্রমের সাদেক মিয়ার মেয়ে নিপা আক্তার (৯) গণেশ্যামপুর গ্রামের রাস্তা দিয়ে যাওয়ার সময় বজ্রপাতের ঘটনাস্থলেই মারা যায়। বিষ্ণুপুর ইউনিয়ন পরিষদ চেয়ারম্যান আল মামুন বজ্রপাতে ২ জনের মৃত্যু হওয়ার ঘটনাটি নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত হত --
--কুয়াকাটায় বজ্রপাতে শিশুসহ আহত ৬--
--শনিবার, ২৫ এপ্রিল ২০১৫--
--কুয়াকাটা (পটুয়াখালী) প্রতিনিধি : কুয়াকাটার পাঞ্জুপাড়ায় গতকাল সকালে বজ্রপাতে দুই শিশু ও ৪ মহিলাসহ ৬ জন আহত হয়েছে। আহতরা হলেন- ফাহাদ (৫), রিপ্তি (৩), শাহিনুর (৩০), সোনিয়া (২৮), কুলসুম (২০) ও আজিমুন (৪৫)। --
#####
#####
--bhorerkagoj.net--
--বজ্রপাত বজ্র ক্ষতি বৃষ্টি মারা মৃত্যু --
--গুইমারায় বজ্রপাতে প্রাণ হারাল ৪ গরু--
--সোমবার, ৬ এপ্রিল ২০১৫--
--গুইমারা (খাগড়াছড়ি) প্রতিনিধি : উপজেলার নতুনপাড়ায় গত শুক্রবার রাতে বজ্রপাতে আদিবাসী সুবুর মারমার গোয়ালে থাকা ৪টি গরু প্রাণ হারিয়েছে। সুবুর মারমা জানান, রাতভর প্রচণ্ড বৃষ্টির মাঝে হঠাৎ বজ্রপাতের বিকট শব্দ শুনতে পান তিনি। সকালে ঘুম থেকে জেগে দেখেন গোয়ালে থাকা তার গরুগুলো মৃত অবস্থায় পড়ে আছে। ধারণা করা হচ্ছে বজ্রপাতে গরুগুলোর মৃত্যু হয়েছে। এতে প্রায় ২ লাখ টাকা ক্ষতি হয়েছে বলে মনে করছেন আদিবাসী সুবুর। প্রাণ হারানো গরুগুলোকে দেখতে এলাকায় উৎসুক জনতা সুবুর মারমার বাড়িতে ভিড় জমায়। পরে স্থানীয়দের সহযোগিতায় শুক্রবার দুপুরে মৃত গরুগুলোকে মাটি চাপা দেয়া হয়। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মারা হত --
--অভয়নগরে বজ্রপাতে গৃহবধূর মৃত্যু--
--শুক্রবার, ২০ ফেব্রুয়ারি ২০১৫--
--নওয়াপাড়া (যশোর) প্রতিনিধি : অভয়নগর উপজেলার গাজীপুর গ্রামে বজ্রপাতে গৃহবধূ নিহত ও স্বামী মারাত্মক আহত হয়েছেন। গতকাল বৃহস্পতিবার সকালে এ দুর্ঘটনা ঘটে। উপজেলার চলিশিয়া ইউনিয়ন পরিষদের মেম্বর গাজীপুর গ্রামের মকর আলী সরদার (৪৫) ও তার স্ত্রী মমতাজ বেগম (৪০) সকালে বাড়ির উঠানে কাজ করছিলেন। এ সময় বজ্রপাতে স্ত্রী মমতাজ বেগম ঘটনাস্থলেই মারা যান এবং স্বামী মকর আলী আহত হন। আহত মকর আলীকে অভয়নগর স্বাস্থ্য কমপ্লেক্সে ভর্র্তি করা হয়েছে। --
#####
#####
--bhorerkagoj.net--
--বজ্রপাত বজ্র আহত ঝড় বৃষ্টি মারা মৃত্যু হত --
--শিবচরে বজ্রপাতে নারী শ্রমিকসহ ২ জনের মৃত্যু--
--শনিবার, ৪ এপ্রিল ২০১৫--
--শিবচর (মাদারীপুর) প্রতিনিধি : উপজেলায় পৃথক স্থানে বজ্রপাতে ইটভাটার এক নারী শ্রমিকসহ ২ জনের মৃত্যু হয়েছে। গত বুধবার সন্ধ্যা থেকে গভীর রাত পর্যন্ত শিবচরে ঝোড়ো বাতাস ও শিলাবৃষ্টি হয়। এ সময় উপজেলার দত্তপাড়া ইউনিয়নের চরবাঁচামারা গ্রামের একটি ইটভাটায় বজ্রপাতের ঘটনা ঘটলে হিমত বালা (৪৫) নামে এক নারী শ্রমিক মারা যান। তার বাড়ি কিশোরগঞ্জ জেলায়। এ সময় আরো দুজন শ্রমিক আহত হয়েছেন। অপরদিকে, একই উপজেলার শিবচর ইউনিয়নের পূর্ব কাকৈর সরদারকান্দি গ্রামে ঝোড়ো হাওয়ার সময় ঘরের বাইরে গেলে সাত্তার মোল্যা (৭০) বজ্রপাতে মারা যান। গত বৃহস্পতিবার সকালে পরিবারের স্বজনরা তার লাশ পায়। এ ছাড়া ঝড়ের কারণে বুধবার রাতে কাওড়াকান্দি-শিমুলিয়া নৌরুটে প্রায় ৪ ঘণ্টা ফেরি চলাচল বিঘ্নিত হয়। --
#####
#####
--bhorerkagoj.net--
--বজ্রাঘাত বজ্রপাত বজ্র বৃষ্টি মারা মৃত্যু --
--রানীশংকৈলে বজ্রপাতে স্বামী-স্ত্রীর মৃত্যু--
--শনিবার, ২৮ মার্চ ২০১৫--
--রানীশংকৈল প্রতিনিধি : রানীশংকৈল উপজেলার সুন্দরপুর গ্রামে বজ্রপাতে স্বামী-স্ত্রীর মৃত্যু হয়েছে। গতকাল শুক্রবার ভোরে শিলাবৃষ্টি ও বজ্রপাত হচ্ছিল। এ সময় সুন্দরপুর ডায়াবেটিস মোড়ের জনৈক মফিজ শেখের ছেলে হানিফ (৫০) ও তার স্ত্রী চাঁন বানু ঘর থেকে বের হয়ে বারান্দায় আসা মাত্র বজ্রাঘাতের শিকার হয়ে মারা যান। --
#####
#####
--bhorerkagoj.net--
--বজ্রপাত বজ্র আহত মারা হত --
--বজ্রপাতে ধামইরহাটে ৩ জন আহত--
--রবিবার, ২২ মার্চ ২০১৫--
--ধামইরহাট (নওগাঁ) প্রতিনিধি : উপজেলায় বজ্রপাতে ৩ জন মারাত্মক আহত হয়েছে। গত বুধবার দুপুর দেড়টার দিকে উপজেলার কালুপাড়া গ্রামে আকস্মিকভাবে আকাশে বিদ্যুৎ চমকানোর সঙ্গে সঙ্গে বিকট শব্দে কাবেজ উদ্দিনের বাড়িতে বজ্রপাত পড়ে। এতে কাবেজ উদ্দিন (৪৫), তার ছেলে নয়ন (২৩) ও প্রতিবেশী গিয়াস উদ্দিনের মেয়ে হেনা খাতুন (৪০) মারাত্মক আহত হয়। স্থানীয়রা তাদের উদ্ধার করে উপজেলা স্বাস্থ্য কমপ্লেক্সে ভর্তি করে দেয়। খবর পেয়ে জাতীয় সংসদের হুইপ মো. শহীদুজ্জামান সরকার এমপি, উপজেলা চেয়ারম্যান মো. মঈন উদ্দিন, উপজেলা নির্বাহী অফিসার হোসেন আহমদ আহতদের দেখতে হাসপাতালে যান। --
#####
#####
--bhorerkagoj.net--
--বজ্রপাত বজ্র আহত নিহত মৃত্যু হত --
--কুড়িগ্রামে বজ্রপাতে এক কৃষকের মৃত্যু, আহত ৩ জন--
--রবিবার, ১৮ জানুয়ারি ২০১৫--
--কুড়িগ্রাম প্রতিনিধি : কুড়িগ্রামের রৌমারীতে বজ্রপাতে রিয়াজুল হক (৩৫) নামে এক কৃষকের মৃত্যু হয়েছে। এ সময় আহত হয়েছেন আরো ৩ জন। গতকাল শনিবার দুপুরে এ ঘটনা ঘটে। এলাকাবাসী সূত্রে জানা গেছে, গতকাল দুপুরে রৌমারী উপজেলার পাওয়ার গ্রামে ক্ষেতের সরিষা তোলার সময় বজ্রপাতের ঘটনা ঘটে। এতে ঘটনাস্থলেই নিহত হন রিয়াজুল হক। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মারা মৃত্যু হত --
--সুনামগঞ্জে বজ্রপাতে স্কুলছাত্রের মৃত্যু--
--বুধবার, ১৬ সেপ্টেম্বর ২০১৫--
--সুনামগঞ্জ প্রতিনিধি : জেলার ধর্মপাশা উপজেলায় বজ্রপাতে শরীফ মিয়া (১৪) নামে এক স্কুলছাত্রের মৃত্যু হয়েছে। এ সময় বাবুল মিয়া (২৫) নামে এক যুবক আহত হয়েছেন। উপজেলার নোয়াবন্দ গ্রামে বুধবার সকাল সাড়ে ৮টার দিকে এ দুর্ঘটনা ঘটে। নিহত শরীফ মিয়া উপজেলার ধর্মপাশা সদর ইউনিয়নের নোয়াবন্দ গ্রামের ইদু মিয়ার ছেলে এবং আহত বাবুল একই গ্রামের নূর ইসলামের ছেলে। ধর্মপাশা থানার ভারপ্রাপ্ত কর্মকর্তা (ওসি, তদন্ত) গোলাম কিবরিয়া জানান, সকাল সাড়ে ৮টার দিকে স্কুলছাত্র শরীফ ও একই গ্রামের বাবুল বাড়ির সামনে মাছ ধরতে যান। এ সময় হঠাৎ বজ্রপাতে শরীফ ঘটনাস্থলেই মারা যায় এবং বাবুল আহত হন। আহত বাবুলকে স্থানীয়ভাবে চিকিৎসা দেওয়া হচ্ছে। --
#####
#####
--bhorerkagoj.net--
--বজ্রপাত বজ্র দুর্ঘটনা মৃত্যু --
--লালমনিরহাটে বজ্রপাতে শিশুর মৃত্যু--
--শনিবার, ১২ সেপ্টেম্বর ২০১৫--
--লালমনিরহাট প্রতিনিধি : জেলার কালীগঞ্জ উপজেলায় বজ্রপাতে মাসুদ মিয়া (১১) নামে এক শিশুর মৃত্যু হয়েছে। উপজেলার চন্দ্রপুর ইউনিয়নের বালাপাড়া গ্রামে শুক্রবার সন্ধ্যায় এ দুর্ঘটনা ঘটে। মাসুদ মিয়া কালীগঞ্জ উপজেলার চন্দ্রপুর গ্রামের সাজু মিয়ার ছেলে। চন্দ্রপুর ইউনিয়নের পরিষদের চেয়ারম্যান জাহাঙ্গীর আলম জানান, সন্ধ্যায় বন্ধুদের সঙ্গে খেলাধুলা শেষে বাড়ি ফেরার পথে বজ্রপাতে মাসুদের মৃত্যু হয়। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মারা মৃত্যু হত --
--ঠাকুরগাঁওয়ে পৃথক বজ্রপাতে দুই যুবক নিহত--
--রবিবার, ৩০ আগস্ট ২০১৫--
--কাগজ অনলাইন প্রতিবেদক: ঠাকুরগাঁওয়ে পৃথক বজ্রপাতের ঘটনায় আশরাফুল ও রিয়াজুল নামে দুই যুবকের মৃত্যু হয়েছে। রবিবার সকাল ও দুপুরের দিকে এসব বজ্রপাতের ঘটনা ঘটে। নিহত আশরাফুল সদর উপজেলার সালন্দর ইউনিয়নের শাহাপাড়া গ্রামের আকবর হোসেনের ছেলে এবং রিয়াজুল হরিপুর উপজেলার কান্দাল গ্রামের খলিলুর রহমানের ছেলে। জানা গেছে, সকাল থেকে ওই এলাকায় মুষলধারে বৃষ্টি হচ্ছিল। সাড়ে ১০টার দিকে সালন্দর শাহাপাড়া এলাকার আশরাফুল ধান খেতে মাছ ধরছিলেন। এসময় বজ্রপাত হলে ঘটনাস্থলেই মারা যান তিনি। এদিকে দুপুর ১২টার দিকে হরিপুর উপজেলার কান্দাল গ্রামে বজ্রপাতে মারা যান রিয়াজুল নামে এক যুবক। এ সময় তিনি মাঠে গরুর ঘাস কাটছিলেন। এছাড়া দুপুর সাড়ে ১২টার দিকে বজ্রপাতে আহত হন পীরগঞ্জ উপজেলা ভেলাতৈড়ে গ্রামের সিরাজুল ইসলাম ও সিন্দাগড় গ্রামের আশোবালা। উপজেলা স্বাস্থ্য কমপ্লেক্সে ভর্তি করা হয়েছে। --
#####
#####
--bhorerkagoj.net--
--বজ্রপাত বজ্র আহত বৃষ্টি মৃত্যু হত হতাহত --
--পঞ্চগড়ে আবারও বজ্রপাতে বৃদ্ধের মৃত্যু, আহত ৬--
--বুধবার, ২৬ আগস্ট ২০১৫--
--কাগজ অনলাইন প্রতিবেদক: পঞ্চগড়ের বোদা উপজেলায় ৬ ঘণ্টার ব্যবধানে আবারো বজ্রপাতের ঘটনা ঘটেছে। এতে মসলিম উদ্দীন (৭০) নামে এক বৃদ্ধের মৃত্যু হয়েছে। আহত হয়েছেন ৬ জন। বুধবার (২৬ আগস্ট) বিকেল সোয়া ৫টায় উপজেলার মাড়েয়া-বামনহাট ইউনিয়নের পৃথক ৩টি গ্রামে এ বজ্রপাতের ঘটনা ঘটে। মৃত মসলিম উদ্দীন উপজেলার মাড়েয়া-বামনহাট ইউনিয়নের গোয়াল পাড়া গ্রামের বাসিন্দা। আহতরা হলেন, একই ইউনিয়নের আরাজি-শিকারপুর এলাকার মো. ইব্রাহিমের ছেলে আবুল হোসেন (৩০), আছিম উদ্দীনের ছেলে রুস্তম আলী (২৮), সলিম উদ্দীনের ছেলে আতাউর রহমান (২৮), সাহির উদ্দীনের ছেলে জুলহাস (২৬), খোরশেদ আলীর স্ত্রী আসমা আক্তার (২৪) এবং একই ইউনিয়নের পাগলাপাড়া এলাকার মৃত করিম উদ্দীনের ছেলে রফিকুল ইসলাম (৩৮)। তাদের বোদা উপজেলা স্বাস্থ্য কমপ্লেক্সে ভর্তি করা হয়েছে। প্রত্যক্ষদর্শীরা জানায়, বিকেলে হতাহতরা বৃষ্টির ভেতর নিজেদের কৃষি জমিতে কাজ করছিলেন। হঠাৎ বজ্রপাত হলে ঘটনাস্থলেই মসলিম উদ্দীনের মৃত্যু হয়। আহত হয় ৬ জন। মাড়েয়া-বামনহাট ইউনিয়ন পরিষদের চেয়ারম্যান মো. রুহুল আমীন প্রধান বাংলানিউজকে এ ঘটনা নিশ্চিত করেছেন। এরআগে বেলা সাড়ে ১১টার দিকে উপজেলার বোদা সদর ইউনিয়নে বজ্রপাতের ঘটনায় ১ জনের মৃত্যু হয়। আহত হয় ৪ জন। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত বৃষ্টি মৃত্যু হত --
--বোদায় বজ্রপাতে যুবকের মৃত্যু--
--বুধবার, ২৬ আগস্ট ২০১৫--
--কাগজ অনলাইন প্রতিবেদক: পঞ্চগড়ের বোদা উপজেলায় সলেমান (২৮) নামে এক যুবকের মৃত্যু হয়েছে। এ সময় আহত হয়েছেন আরও চারজন। বুধবার সকালে মুষুল ধারে বৃষ্টির সময় এ দুর্ঘটনা ঘটে। নিহত সলেমানের বাড়ি উপজেলার ভেল্লাইপাড়া গ্রামে। আহতরা হলেন, বালাভীড় গোয়ালপাড়া গ্রামের মরিয়ম (৪০), পীরমামুদ গ্রামের আরফান (২০), উপজেলার ভেল্লাইপাড়া গ্রামের পারভীন (২৫) ও শাহির (৪২)। তাদেরকে বোদা স্বাস্থ্য কমপ্লেক্স ভর্তি করা হয়েছে। পরে অবস্থা আশঙ্কাজনক হওয়ায় শাহিরকে ঠাকুরগাঁও সদর হাসপাতালে স্থানান্তর করা হয়েছে। উপজেলা নির্বাহী অফিসার মো. আবু আউয়াল জানান, বজ্রপাতে নিহত যুবকের পরিবারকে ১০ হাজার টাকা ও আহত ব্যক্তিদের পরিবারকে ৩ হাজার টাকা করে আর্থিক সহায়তা দেয়া হয়েছে। এ সময় উপজেলা পরিষদ ভাইস-চেয়ারম্যান মো. আসাদুল্লাহ আসাদ উপস্থিত ছিলেন। --
#####
#####
--bhorerkagoj.net--
--বজ্রপাত বজ্র বৃষ্টি হত --
--তিন দিন যাবত বিদ্যুৎবিহীন ডোমার হাসপাতাল--
--সোমবার, ১৭ আগস্ট ২০১৫--
--কাগজ অনলাইন প্রতিবেদক: নীলফামারীর ডোমার উপজেলা স্বাস্থ্য কমপ্লেক্স ৩ দিন ধরে বিদ্যুৎবিহীন রয়েছে। বিদ্যুৎ না থাকায় চিকিৎসা সেবা ব্যাহতসহ টিকাদান কর্মসূচি (ইপিআই ক্যাম্প) বন্ধ রয়েছে। হাসপাতাল সূত্রে জানা গেছে, গত শনিবার সকালে বজ্রসহ মুষলধারে বৃষ্টি হলে হাসপাতাল সংলগ্ন ২০০ কেবিএ ট্রান্সফরমারটি পুড়ে যায়। এর ফলে হাসপাতালে গত ৩ দিন ধরে বিদ্যুৎ নেই। এতে হাসপাতালে চিকিৎসা সেবা ব্যাহত হচ্ছে। বন্ধ রয়েছে টিকাদান কর্মসূচি পরিচালনা কাজ। মেডিক্যাল ট্যাকনোলোজিস্ট উপেন চন্দ্র সাহা জানান, উপজেলার জোড়াবাড়ি, বোড়াগাড়ি, সোনারায়, হরিণচড়া ও ডোমারসহ ৫টি ইউনিয়নে ১৫টি টিকাদান কেন্দ্রে চালু থাকার কথা থাকলে বিদ্যুৎ না থাকায় কার্যক্রম পরিচালনা করা সম্ভব হয়নি। সোমবারের মধ্যে বিদ্যুৎ ব্যবস্থা করা না হলে ভ্যাকসিনগুলো নষ্ট হতে পারে। বিদ্যুৎ ব্যবস্থা স্বাভাবিক না হলে ভ্যাকসিনগুলো নীলফামারী সদর হাসপাতালে স্থানান্তরিত করতে হবে। এ ব্যাপারে উপজেলা স্বাস্থ্য ও পরিবার কল্যাণ কর্মকর্তা ডা. শরিফুল ইসলাম জানান, গত শনিবার থেকে বিদ্যুৎবিহীন রয়েছে হাসপাতাল। এ ব্যাপারে আবাসিক প্রকৌশলীর (বিদ্যুৎ)সহ ঊর্ধ্বতন কর্তৃপক্ষকে অবহিত করা হয়েছে। এ ব্যাপারে আবাসিক প্রকৌশলী (বিদ্যুৎ) আব্দুল মতিন জানান, গত শনিবার বজ্রপাতে বেশকিছু ট্রান্সফরমাসহ বিদ্যুৎ তার পুড়ে যায়। জনবল সংকট ও একটি গাড়ি দিয়ে মেরামত কাজ করতে আমাদের হিমশিম খেতে হচ্ছে। আশা করছি আজ সোমবারের মধ্যে হাসপাতালের ট্রান্সফরমাটি পরিবর্তন করে বিদ্যুৎ চালুর ব্যবস্থা করা হবে। --
#####
#####
--bhorerkagoj.net--
--বজ্রপাত বজ্র আহত মারা মৃত্যু হত --
--বোঁচাগঞ্জে বজ্রপাতে স্কুলছাত্র ও কৃষকের মৃত্যু--
--রবিবার, ১৬ আগস্ট ২০১৫--
--কাগজ অনলাইন প্রতিবেদক: জেলার বোঁচাগঞ্জ উপজেলায় বজ্রপাতে স্কুলছাত্র ও কৃষকের মৃত্যু হয়েছে। এ সময় বজ্রপাতে ১০ শিক্ষার্থী আহত হয়। উপজেলার দেউর গ্রামে রবিবার দুপুর দেড়টায় এ ঘটনা ঘটে। মৃতরা হলেন- দেউর উচ্চ বিদ্যালয়ের ষষ্ঠ শ্রেণীর ছাত্র দেউর গ্রামের বাবুল হোসেনের ছেলে মো. বাপ্পি (১২) ও জালগাঁও গ্রামের কৃষক নেগর চন্দ্র রায়ের ছেলে শ্যামল চন্দ্র রায় (৩০)। দেউর উচ্চ বিদ্যালয়ের প্রধান শিক্ষক মো. আমিনুল হক জানান, দুপুরে টিফিনের সময় শিক্ষার্থীরা মাঠে ও বারান্দায় খেলা করছিল। এ সময় হঠাৎ বজ্রপাতে বিদ্যালয়ের সপ্তম শ্রেণীর ছাত্রী শিরিন আক্তার, মকছেদ আলম, ষষ্ঠ শ্রেণীর ছাত্র সুরেশ চন্দ্র, সাবির হোসেন, সাইদুর রহমান, দেউর সরকারি প্রাথমিক বিদ্যালয়ের প্রথম শ্রেণীর ছাত্র রিফাত রহমান, মতিউর রহমানসহ ১০ জন আহত হয় এবং বাপ্পি মারা যায়। আহতদের উদ্ধার করে বোঁচাগঞ্জ উপজেলা স্বাস্থ্য কমপ্লেক্সে ভর্তি করা হয়। অপরদিকে একই সময় একই এলাকার জালগাঁও গ্রামের কৃষক শ্যামল চন্দ্র রায় বজ্রপাতে ঘটনাস্থলেই মারা যান। এ সময় তিনি বাড়ির পাশের মাঠে কাজ করছিলেন। বোঁচাগঞ্জ থানার ভারপ্রাপ্ত কর্মকর্তা (ওসি) মো. হাবিবুল হক প্রধান দ্য রিপোর্টকে জানান, আহত ও মৃতদের উদ্ধার করে হাসপাতালে পাঠানো হয়েছে। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মৃত্যু হত --
--সুজানগরে বজ্রপাতে ট্রলি চালকের মৃত্যু--
--বুধবার, ১২ আগস্ট ২০১৫--
--কাগজ অনলাইন প্রতিবেদক: পাবনার সুজানগর উপজেলায় বজ্রপাতে নায়েব মোল্লা (৩৫) নামে এক ট্রলি চালকের মৃত্যু হয়েছে। এ সময় ট্রলির ধাক্কায় আহত হয়েছেন আরো তিন পথচারী। এরা হলেন-আছাদুল (১০), বানু খাতুন (৫৫) ও রতন প্রামাণিক। আহতদের সুজানগর উপজেলা স্বাস্থ্য কমপ্লেক্সে ভর্তি করা হয়েছে। নিহত নায়েব মোল্লা উপজেলার চর মানিকদিয়ার গ্রামের আব্দুল মোমিন মোল্লার ছেলে। বুধবার (১২ আগস্ট) দুপুর আড়াইটার দিকে এ ঘটনা ঘটে। সুজানগর থেকে আলাউদ্দিন জানান, দুপুর আড়াইটার দিকে উপজেলার চর মানিকদিয়ার গ্রামের নায়েব মোল্লা আঞ্চলিক সড়ক দিয়ে ইঞ্জিন চালিত ট্রলি নিয়ে যাচ্ছিলেন। এ সময় মুষলধারে বৃষ্টি হচ্ছিল। হঠাৎ বিকট শব্দে বজ্রপাত হলে ঘটনাস্থলেই নায়েব মোল্লার মৃত্যু হয়। এ সময় চলন্ত ট্রলি নিয়ন্ত্রণ হারিয়ে তিন পথচারীকে ধাক্কা দেয়। এতে তারা আহত হন। তাদের স্থানীয় স্বাস্থ্য কমপ্লেক্সে ভর্তি করা হয়েছে। সুজানগর থানার ভারপ্রাপ্ত কর্মকর্তা (ওসি) হাবিবুর রহমান ঘটনার সত্যতা নিশ্চিত করেছেন। --
#####
#####
--bhorerkagoj.net--
--বজ্রপাত বজ্র দুর্ঘটনা বৃষ্টি মৃত্যু --
--টঘরিয়ায় বজ্রপাতে কৃষকের মৃত্যু--
--মঙ্গলবার, ১১ আগস্ট ২০১৫--
--পাবনা প্রতিনিধি : জেলার আটঘরিয়ায় বজ্রপাতে আমিন উদ্দিন (৩৫) নামের এক কৃষকের মৃত্যু হয়েছে। মঙ্গলবার দুপুর ১২টার দিকে এ দুর্ঘটনা ঘটে। আমিন উদ্দিন উপজেলার একদন্ত ইউনিয়নের গোপালপুর চরপাড়া গ্রামের আজাহার শিকদারের ছেলে। আটঘরিয়া থানার উপ-পরিদর্শক (এসআই) আলমগীর হোসেন জানান, দুপুর ১২টার দিকে গোপালপুর চরপাড়া মাঠে কাজ করার সময় মুষলধারে বৃষ্টির সঙ্গে বজ্রপাত ঘটে। এতে ঘটনাস্থলেই তার মৃত্যু হয়। --
#####
#####
--bhorerkagoj.net--
--বজ্রপাত বজ্র নিহত মৃত্যু হত --
--সুনামগঞ্জে বজ্রপাতে তিনজনের মৃত্যু--
--মঙ্গলবার, ১৪ জুলাই ২০১৫--
--কাগজ অনলাইন প্রতিবেদক: সুনামগঞ্জের দিরাই উপজেলায় বজ্রপাতে তিনজনের মৃত্যু হয়েছে। মঙ্গলবার সকাল ৯টার দিকে উপজেলার নোয়াগাঁও গ্রামের সামনের হাওরে এ বজ্রপাতের ঘটনা ঘটে। নিহতরা হলেন, উপজেলার রফিনগর গ্রামের নোয়া আলীর ছেলে মিজান মিয়া (২৮), একই গ্রামের আব্দুল কাদিরের ছেলে মোকাইম হোসেন (২২) ও সাদিপুর গ্রামের ফিরোজ মিয়ার ছেলে মো. আব্দুল্লাহ (২২)। দিরাই থানার ভারপ্রাপ্ত কর্মকর্তা (ওসি) বায়েস আলম ঘটনার সত্যতা নিশ্চিত করে জানান, সকালে তারা নৌকাযোগে গ্রামের সামনের হাওরে মাছ ধরতে যায়। এ সময় বজ্রপাত হলে ঘটনাস্থলেই তাদের মৃত্যু হয়। --
#####
#####
--bhorerkagoj.net--
--বজ্রপাত বজ্র দুর্ঘটনা নিহত বৃষ্টি মৃত্যু হত --
--কমলনগরে বজ্রপাতে স্কুলছাত্রের মৃত্যু--
--বুধবার, ১৫ জুলাই ২০১৫--
--লক্ষ্মীপুর প্রতিনিধি : জেলার কমলনগরে বজ্রপাতে মো. কামরুল (১০) নামে এক স্কুলছাত্রের মৃত্যু হয়েছে। উপজেলার মতিরহাট বেড়িবাঁধের ওপর দিয়ে মাঠ থেকে গরু নিয়ে ফেরার পথে বুধবার সকাল সাড়ে ১১টার দিকে তিনি এ দুর্ঘটনার শিকার হন। নিহত কামরুল উত্তর চর কালকিনি গ্রামের আজাদ উদ্দিনের ছেলে। সে মতিরহাট সরকারি প্রাথমিক বিদ্যালয়ের তৃতীয় শ্রেণীর ছাত্র ছিল। স্থানীয় ইউনিয়ন পরিষদের (ইউপি) সদস্য মেহেদি হাসান লিটন জানান, সকালে বৃষ্টির সময় মাঠ থেকে গরু নিয়ে বাড়ি ফিরছিল কামরুল। পথে বেড়িবাঁধের ওপর পৌঁছলে বজ্রপাতে গরুসহ তার মৃত্যু হয়। --
#####
#####
--bhorerkagoj.net--
--বজ্রপাত বজ্র মারা --
--বজ্রপাতে মৃত গরুর মাংস বিক্রিকালে আটক ২--
--বুধবার, ১৫ জুলাই ২০১৫--
--কাগজ অনলাইন ডেস্ক: লক্ষ্মীপুরের কমলনগর উপজেলায় বজ্রপাতে মৃত একটি গরু জবাই করে মাংস বিক্রির সময় দুই জনকে আটক করেছে পুলিশ। বুধবার (১৫ জুলাই) বিকেল পৌনে ৪টার দিকে উপজেলার তোরাবগঞ্জ বাজার থেকে তাদের আটক করা হয়। এরা হলেন, তোরাবগঞ্জ বাজারের ‘বাহার কসাইয়ের গোস্ত দোকান’ কর্মচারী মো. নজির (৩৫) ও মোস্তফা (৪০)। স্থানীয়রা জানায়, বেলা ১১টার দিকে মতিরহাট বেড়িবাঁধের ওপর গরু নিয়ে বাড়ি ফেরার পথে বজ্রপাতে মারা যায় স্কুলছাত্র কামরুল (১০)। বজ্রপাতে গরুটিও ‍মারা যায়। পরে ওই গরু নিয়ে যায় আটক দুই জন। কমলনগর থানার উপপরিদর্শক (এসআই) শাহ আলম জানান, এ ব্যাপারে তদন্ত করে আইনি ব্যবস্থা নেওয়া হবে। --
#####
#####
--bhorerkagoj.net--
--বজ্রপাত বজ্র ঝড় বৃষ্টি মৃত্যু --
--নওগাঁয় পৃথক দুর্ঘটনায় ২ জনের মৃত্যু--
--সোমবার, ১৩ জুলাই ২০১৫--
--কাগজ অনলাইন প্রতিবেদক: নওগাঁর পোশরা উপজেলায় সোমবার (১৩ জুলাই) বজ্রপাতে ও পানিতে ডুবে দুইজনের মৃত্যু হয়েছে। এরা হলেন, উপজেলার রনাইল গ্রামের লুৎফর রহমানের ছেলে মাহাবুবুর রহমান (২৫) ও মৌলভীপাড়া এলাকার ইয়ার মোহাম্মদের ছেলে মোস্তফা (১১) । পোশরা থানার উপপরিদর্শক (এসআই) মাহাবুব বিষয়টি নিশ্চিত করেছেন। তিনি জানান, রনাইল গ্রামে কৃষক মাহাবুবুর রহমান সন্ধ্যা ৬টার দিকে হালকা ঝড়-বৃষ্টির মধ্যে মাঠে কাজ করেছিলেন। এ সময় হঠাৎ বজ্রপাত হলে ঘটনাস্থলেই তার মৃত্যু হয়। এরআগে বিকেল সাড়ে ৩টার দিকে উপজেলার পুনর্ভবা নদীতে বন্ধুদের সঙ্গে গোসল করতে গিয়ে পানিতে তলিয়ে যায় মোস্তফা। ঘণ্টাখানেক পরে তার মৃতদেহ উদ্ধার করা হয়। --
#####
#####
--bhorerkagoj.net--
--বজ্রপাত বজ্র আহত মারা মৃত্যু হত --
--সুনামগঞ্জে বজ্রপাতে ৩ শ্রমিকের মৃত্যু--
--বৃহস্পতিবার, ২৫ জুন ২০১৫--
--কাগজ অনলাইন প্রতিবেদক: সুনামগঞ্জের তাহিরপুর উপজেলায় বজ্রপাতে তিন কয়লা শ্রমিকের মৃত্যু হয়েছে। আহত হয়েছে আরো তিন জন। বৃহস্পতিবার সন্ধ্যায় উপজেলার উত্তর বড়দল ইউনিয়নের যাদুকাটা নদীতে এ ঘটনা ঘটে। মৃতরা হলেন, উপজেলার উত্তর বড়দল ইউনিয়নের পুরানঘাট গ্রামের আবদুর রাজ্জাক (২৬), মানিগাঁও গ্রামের জামাল উদ্দিন (৩২), কোপানাপাড়া গ্রামের আল আমিন (২৭)। আহতদের নাম-পরিচয় তাৎক্ষণিকভাবে পাওয়া যায়নি। উত্তর বড়দল ইউনিয়ন পরিষদের চেয়ারম্যান জামাল উদ্দিন বলেন, যাদুকাটা নদীতে শ্রমিকরা কয়লা তোলার কাজ করছিল। এ সময় বজ্রপাত হলে ঘটনাস্থলেই তিন জন মারা যায়। --
#####
#####
--bhorerkagoj.net--
--বজ্রপাত বজ্র দুর্ঘটনা নিহত বৃষ্টি মারা মৃত্যু হত --
--ঝিনাইদহে বজ্রপাতে কৃষকের মৃত্যু--
--মঙ্গলবার, ১৬ জুন ২০১৫--
--ঝিনাইদহ প্রতিনিধি : জেলার মহেশপুর উপজেলায় বজ্রপাতে জয়নাল হোসেন (৪৫) নামে এক কৃষকের মৃত্যু হয়েছে। উপজেলার কোলা গ্রামে মঙ্গলবার সকাল ৯টার দিকে এ দুর্ঘটনা ঘটে। নিহত জয়নাল উদ্দিন উপজেলার কাজিরবেড় ইউনিয়নের নতুন কোলা গ্রামের আইনাল হোসেনের ছেলে। মহেশপুর থানার ভারপ্রাপ্ত কর্মকর্তা (ওসি) শাহিদুল ইসলাম শাহিন জানান, জেলার মহেশপুর উপজেলার নতুন কোলা গ্রামের মাঠে সকাল ৯টার দিকে জয়নাল হোসেন পাওয়ার ট্রিলার নিয়ে মাঠে কাজ করতে যান। এ সময় বৃষ্টির সঙ্গে বজ্রপাত হলে ঘটনাস্থলেই তিনি মারা যান। স্থানীয়রা মাঠ থেকে লাশটি উদ্ধার করে তার বাড়িতে নিয়ে আসে। --
#####
#####
--bhorerkagoj.net--
--বজ্রপাত বজ্র মারা মৃত্যু --
--শেরপুরে বজ্রপাতে নিহত ২--
--বুধবার, ১৭ জুন ২০১৫--
--শেরপুর প্রতিনিধি : জেলার নকলায় বজ্রপাতে স্কুলছাত্রীসহ দু’জনের মৃত্যু হয়েছে। নকলার নামা কৈয়াকোড়া গ্রামে বুধবার দুপুরে এ ঘটনা ঘটে। এলাকাবাসী জানান, দুপুর ২টার দিকে নূরুন্নাহার (৪৫) পাশের বাড়ির বিলকিসকে (১২) সঙ্গে নিয়ে মাঠ থেকে গরু আনতে যান। গরু নিয়ে বাড়ি ফেরার পথে বজ্রপাতে ঘটনাস্থলেই তারা দু’জন মারা যান। নূরুন্নাহার ওই গ্রামের সহিদুল ইসলামের স্ত্রী ও বিলকিস একই গ্রামের আবুল কালামের ষষ্ঠ শ্রেণীতে পড়ুয়া মেয়ে। নকলা থানার ভারপ্রাপ্ত কর্মকর্তা (ওসি) গোলাম হায়দার এ ঘটনার সত্যতা নিশ্চিত করেছেন।
#####
#####
--bhorerkagoj.net--
--বজ্রপাত বজ্র আহত বৃষ্টি মারা মৃত্যু হত --
--শার্শায় বজ্রপাতে গৃহবধূর মৃত্যু--
--মঙ্গলবার, ১৬ জুন ২০১৫--
--বেনাপোল প্রতিনিধি : যশোর জেলার শার্শা উপজেলায় বজ্রপাতে এক গৃহবধূর মৃত্যু হয়েছে। এ সময় তিনজন আহত হয়েছেন। সোমবার সন্ধ্যায় উপজেলার গোড়পাড়া মাঠে এ ঘটনা ঘটে। ওই গৃহবধূর নাম আনোয়ারা বেগম (৩৬)। তিনি উপজেলার গোড়পাড়া গ্রামের আবু তালেবের স্ত্রী। আহতরা হলেন- একই গ্রামের মফিজুর রহমানের স্ত্রী তাছলিমা বেগম (৩৩)। আমতলা গাতিপাড়া গ্রামের হাসান আলির মেয়ে জলি (১০) ও একই গ্রামের মনিরুজ্জামানের স্ত্রী রেবেকা সুলতানা (৪৫)। সন্ধ্যায় শার্শার গোড়পাড়া মাঠ থেকে ছাগল নিয়ে বাড়ি ফেরার সময় বজ্রপাতে আনোয়ারা বেগমের মৃত্যু হয়। এ সময় তার সঙ্গী তাছলিমা বেগম গুরুতর আহত হয়। একই সময় বজ্রপাতে আমতলা গাতিপাড়া গ্রামের জলি ও রেবেকা সুলতানা নামে আরও দু’জন আহত হয়েছেন বলে শার্শা উপজেলা স্বাস্থ্য কেন্দ্রের মেডিকেল অফিসার ডা. মনিরুজ্জামান জানিয়েছেন। আহত তিনজনের অবস্থা আশঙ্কাজনক বলে জানান তিনি। শার্শা থানার ভারপ্রাপ্ত কর্মকর্তা (ওসি) ইনামুল হক বলেন, ‘আনোয়ারা ও তাছলিমা বৃষ্টির সময় মাঠ থেকে ছাগল নিয়ে বাড়িতে ফিরছিলেন। ওই সময় বজ্রপাতে আনোয়ারা ঘটনাস্থলেই মারা যায়। তাছলিমাকে আশঙ্কাজনক অবস্থায় স্থানীয়রা উদ্ধার করে হাসপাতালে নিয়ে আসে। এ সময় বজ্রপাতে তাদের সাথে থাকা ৪টি ছাগলও মারা যায়। একই সময় বজ্রপাতে আমতলা গাতিপাড়া গ্রামে নিজেদের বাড়িতে বজ্রপাতে জলি ও রেবেকা মারাত্মক আহত হয়েছেন। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত বৃষ্টি মারা মৃত্যু হত --
--বজ্রপাতে ৬ জেলায় ৮ জনের মৃত্যু--
--শনিবার, ১৩ জুন ২০১৫--
--কাগজ অনলাইন ডেস্ক: দেশের ছয় জেলায় বজ্রপাতে আটজন নিহত হয়েছেন। তাদের মধ্যে বগুড়া ও যশোরে দুইজন করে এবং বরিশাল, নওগাঁ, সিরাজগঞ্জ ও ঝালকাঠিতে একজন করে নিহত হন। শনিবার দিনের বিভিন্ন সময়ে এ সব ঘটনা ঘটে। আমাদের প্রতিনিধিদের পাঠানো খবর— বগুড়া : জেলায় বজ্রপাতে নারীসহ দু’জনের মৃত্যু হয়েছে। ধুনট ও নন্দীগ্রামে শনিবার সকালে বজ্রপাতে তারা মারা যান। মৃতরা হলেন— ধুনট সদর ইউনিয়নের পাকিহাটা গ্রামের নূরুল ইসলামের ছেলে রফিকুল ইসলাম (৩৫) ও নন্দীগ্রাম উপজেলার ভাটগ্রাম ইউনিয়নের হাটকড়ই গ্রামের নিমাই চন্দ্রের স্ত্রী জামুলি (৪০)। ধুনট থানার ভারপ্রাপ্ত কর্মকর্তা (ওসি) জিয়াউর রহমান জানান, রফিকুল ইসলাম সকাল সাড়ে ৮টার দিকে জমিতে কাজ করার জন্য গেলে বজ্রপাতে ঘটনাস্থলেই তার মৃত্যু হয়। অপরদিকে নন্দীগ্রাম থানার ভারপ্রাপ্ত কর্মকর্তা (ওসি) এ এইচ এম ফয়জুর রহমান জানান, উপজেলার ভাটগ্রাম ইউনিয়নের হাটকড়ই গ্রামের নিমাই চন্দ্রের স্ত্রী জামুলি সকাল সাড়ে ৭টার দিকে বাড়ির পাশে মাঠে গরু চরাতে বের হন। এ সময় বজ্রপাতে ঘটনাস্থলেই তার মৃত্যু হয়। যশোর : জেলার কেশবপুরে বজ্রপাতে বাবা ও ছেলের মৃত্যু হয়েছে। শনিবার বেলা সাড়ে ১২টার দিকে উপজেলার গোবিন্দপুরে এ ঘটনা ঘটে। মৃতদের পরিবারের সদস্যদের বরাত দিয়ে কেশবপুর থানার উপ-পরিদর্শক (এসআই) নজরুল ইসলাম জানান, গোবিন্দপুরের আব্দুল হামিদ ফকির (৪৫) স্থানীয় বিলে ফসলের মাঠে কাজ করছিলেন। বেলা ১২টার দিকে ছেলে আবু হুরাইরা (১৩) বাবার জন্য দুপুরের খাবার নিয়ে যায়। সাড়ে ১২টার দিকে বৃষ্টির সময় বজ্রপাতে ঘটনাস্থলেই বাবা-ছেলের মৃত্যু হয়। হুরাইরা স্থানীয় একটি মাদরাসায় হাফেজি পড়ত। কেশবপুর উপজেলা স্বাস্থ্য কমপ্লেক্সের জরুরি বিভাগের চিকিৎসক বাবলি দে জানান, মৃত অবস্থায় ওই দুইজনকে হাসপাতালে আনা হয়। বরিশাল : জেলার মুলাদি উপজেলায় বজ্রপাতে ফজলু হাওলাদার (৫৫) নামে এক কৃষকের মৃত্যু হয়েছে। উপজেলার পৌর এলাকার পাতারচর গ্রামে শনিবার দুপুরে এ ঘটনা ঘটে। মুলাদি থানার ভারপ্রাপ্ত কর্মকর্তা (ওসি) মো. আলাউদ্দিন স্থানীয়দের বরাত দিয়ে জানান, বৃষ্টির মধ্যে মাঠে কাজ করছিলেন ফজলু হাওলাদার। এ সময় বজ্রপাত হলে ঘটনাস্থলেই তিনি মারা যান। নওগাঁ : জেলার মহাদেবপুর উপজেলায় বজ্রপাতে আবুল কাশেম (৩৮) নামে এক কৃষকের মৃত্যু হয়েছে। এ সময় আরও দুই কৃষক আহত হন। উপজেলার খোসলবাড়ি গ্রামে শনিবার বিকেল ৩টার দিকে এ ঘটনা ঘটে। আহতরা হলেন— বাচ্চু মণ্ডল (৩৫) ও শহীদুল ইসলাম (২৫)। তাদের নওগাঁ সদর হাসপাতালে ভর্তি করা হয়েছে। উপজেলার চেরাগপুর ইউনিয়ন পরিষদের চেয়ারম্যান এশরাক আলী জানান, আবুল কাশেম ও তার দুই সহযোগী বাড়ির পাশে জমিতে ধান লাগানোর কাজ করছিলেন। এ সময় বজ্রপাতে ঘটনাস্থলেই আবুল কাশেমের মৃত্যু হয়। বাচ্চু ও শহীদুল আহত হন। মহাদেবপুর থানার পরিদর্শক (ওসি) সাইফুল ইসলাম বজ্রপাতে আবুল কাশেমের মৃত্যু ও দুইজন আহত হওয়ার বিষয়টি নিশ্চিত করেছেন। সিরাজগঞ্জ : জেলার সলঙ্গা উপজেলার ধুবিল ইউনিয়নের মালতিনগরে বজ্রপাতে জাহেদা খাতুন (৩৭) নামে এক নারীর মৃত্যু হয়েছে। শনিবার সকালে এ দুর্ঘটনা ঘটে। সলঙ্গা থানার ভারপ্রাপ্ত কর্মকর্তা (ওসি) রেজাউল জানান, গ্রামের স্কুলশিক্ষক জিল্লুর রহমানের স্ত্রী জাহেদা সকালে বৃষ্টির মধ্যে মাঠে গরু চড়াতে যান। এ সময় বজ্রপাতে ঘটনাস্থলেই তিনি মারা যান। ঝালকাঠি : বৃষ্টির মধ্যে ছেলেকে খুঁজতে গিয়ে বজ্রপাতে নাজমা বেগম (৩০) নামে এক গৃহবধূর মৃত্যু হয়েছে। এ সময় ঝুমুর (১৫) নামে তার এক মেয়েও গুরুতর আহত হয়। ঝালকাঠির কাঠালিয়া উপজেলার বলতালা গ্রামে শনিবার দুপুরে এ ঘটনা ঘটে। আহত ঝুমুরকে বরিশাল শেরে বাংলা মেডিক্যাল কলেজ হাসপাতালে ভর্তি করা হয়েছে। নাজমা বেগমের স্বামী শহীদ জমদ্দার জানান, দুপুরে মুষলধারে বৃষ্টি শুরু হলে নাজমা ছোট ছেলেটাকে খুঁজতে বাইরে বের হয়। এ সময় তার সাথে মেয়ে ঝুমুরও ছিল। হঠাৎ বজ্রপাতে নাজমা ঘটনাস্থলেই মারা যায়। এতে ঝুমুরও গুরুতর আহত হয়। তিনি জানান, মেয়েকে আশঙ্কাজনক অবস্থায় উদ্ধার করে বরিশাল শেরে বাংলা মেডিক্যাল কলেজ হাসপাতালে ভর্তি করা হয়েছে। কাঠালিয়া উপজেলার শৌলজলিয়া ইউনিয়নের চেয়ারম্যান মাহমুদ হোসেন রিপন ঘটনাটি নিশ্চিত করেছেন। তিনি বলেন, খবর শুনেই আমি নিহতের বাড়ি গিয়েছি। তার দাফনের ব্যবস্থা ব্যবস্থা করা হচ্ছে। এ ছাড়া আহত মেয়েটিরও চিকিৎসা চলছে। --
#####
#####
--bhorerkagoj.net--
--বজ্রপাত বজ্র আহত দুর্ঘটনা মৃত্যু হত --
--ফুলছড়িতে বজ্রপাতে কিশোরের মৃত্যু--
--বৃহস্পতিবার, ১১ জুন ২০১৫--
--গাইবান্ধা প্রতিনিধি : গাইবান্ধার ফুলছড়িতে বজ্রপাতে মিলন মিয়া (১৬) নামে এক কিশোরের মৃত্যু হয়েছে। উপজেলার ফুলছড়ি ইউনিয়নের টেংরাকান্দি গ্রামে বুধবার রাত ৩টার দিকে এ দুর্ঘটনা ঘটে। মিলন মিয়া ওই গ্রামের আবু বক্কর সিদ্দিকের ছেলে। স্থানীয়রা জানান, রাতে মিলন মিয়া তার অন্য দুই ভাইয়ের সঙ্গে নিজ ঘরে ঘুমিয়েছিল। রাত ৩টার দিকে হঠাৎ বজ্রপাতে মিলন মিয়া গুরুতর আহত হয়। তাকে উদ্ধার করে গাইবান্ধা আধুনিক সদর হাসপাতালে নিয়ে গেলে কর্তব্যরত চিকিৎসক মৃত ঘোষণা করেন। ফুলছড়ি থানার ভারপ্রাপ্ত কর্মকর্তা (ওসি) জামাল উদ্দিন বৃহস্পতিবার সকালে জানান, খবর পেয়ে ঘটনাস্থলে পুলিশ পাঠানো হয়েছে। --
#####
#####
--bhorerkagoj.net--
--বজ্রপাত বজ্র আহত ঝড় দুর্ঘটনা নিহত মৃত্যু হত --
--তেঁতুলিয়ায় বজ্রপাতে ৩ জনের মৃত্যু--
--শুক্রবার, ৫ জুন ২০১৫--
--কাগজ অনলাইন ডেস্ক: জেলার তেঁতুলিয়া উপজেলায় বজ্রপাতে তিনজনের মৃত্যু হয়েছে। শুক্রবার বিকেল সাড়ে ৫টার দিকে উপজেলার ভজনপুর ও দেবনগর ইউনিয়নে এসব দুর্ঘটনা ঘটে। একই সময়ে বজ্রপাতে জেলার বিভিন্ন উপজেলায় অনেকে আহত হন। তাদের মধ্যে ছয় জন পঞ্চগড় সদর হাসপাতালে ভর্তি হয়েছেন। তাৎক্ষণিকভাবে তাদের নাম-পরিচয় জানা যায়নি। নিহতরা হলেন- ভেলুপাড়া গ্রামের দুলু মোহাম্মদের ছেলে আজিজুল (৫০), একই ইউনিয়নের ভজনপুর কলেজপাড়া গ্রামের দুলালের ছেলে বাবু (২২), দেবনগর ইউনিয়নের শান্তিযোগ গ্রামের তফসের আলীর ছেলে শাহিরুল (২৩)। হাসপাতাল সূত্র জানায়, বিকেলে ঝড়ের সঙ্গে পঞ্চগড়ের বিভিন্ন উপজেলায় বজ্রপাত হয়। এতে তেঁতুলিয়া উপজেলায় তিনজন আহত হন। পঞ্চগড় আধুনিক সদর হাসপাতালে নিয়ে এলে দায়িত্বরত চিকিৎসক তাদের মৃত ঘোষণা করেন। পঞ্চগড় আধুনিক সদর হাসপাতালের মেডিকেল অফিসার এস এম মাহাবুবুল আলম তিনজনের মৃত্যুর বিষয়টি নিশ্চিত করেছেন। --
#####
#####
--bhorerkagoj.net--
--বজ্রপাত বজ্র মারা মৃত্যু --
--ব্রাহ্মণবাড়িয়ায় বজ্রপাতে ২ শিশুর মৃত্যু--
--শুক্রবার, ২২ মে ২০১৫--
--কাগজ অনলাইন প্রতিবেদক: ব্রাহ্মণবাড়িয়ার বিজয়নগরে বজ্রপাতে সোবেল মিয়া (১৫) ও নিপা আক্তার (৯) নামে দুই শিশুর মৃত্যু হয়েছে। শুক্রবার বিকেল সাড়ে ৩টার দিকে উপজেলার বিষ্ণপুর ইউনিয়নের ঘনশ্যামপুর গ্রামে এ ঘটনা ঘটে। ইউপি চেয়ারম্যান আল-মামুন জানান, ঘনশ্যামপুর গ্রামের মো. জারু মিয়ার ছেলে সোবেল মাঠে ক্ষেত দেখতে গেলে বজ্রপাতে ঘটনাস্থলেই মারা যায়। অন্যদিকে মহেশপুর গ্রামের মো. সাদেক মিয়ার ছেলে নিপা আক্তার খেলা করার সময় মারা যায়। তিনি আরও জানান, মৃতদের দাফনের প্রস্তুতি চলছে। --
#####
#####
--bhorerkagoj.net--
--বজ্রপাত বজ্র বৃষ্টি মৃত্যু --
--আটোয়ারীতে বজ্রপাতে দুই নারীর মৃত্যু--
--বৃহস্পতিবার, ২১ মে ২০১৫--
--পঞ্চগড় প্রতিনিধি : জেলার আটোয়ারীতে বজ্রপাতে দুই নারীর মৃত্যু হয়েছে। উপজেলার আলোয়াখোয়া ইউনিয়নের বালিয়া-মহারাজা এলাকায় বৃহস্পতিবার সকালে এ ঘটনা ঘটে। মৃতরা হলেন- ওই এলাকার মৃত পালানু চন্দ্র সিংহের স্ত্রী বুদো রানী (৫০) ও একই এলাকার ঈশ্বর চন্দ্রের স্ত্রী সবিতা রানী (৩০)। আলোয়াখোয়া ইউনিয়ন পরিষদ চেয়ারম্যান মো. তোহিদুল ইসলাম জানান, সকালে হালকা বৃষ্টি হচ্ছিল। এ সময় ওই দুই নারী বাড়ির উঠানে কাজ করছিলেন। হঠাৎ বজ্রপাত হলে ঘটনাস্থলেই তাদের মৃত্যু হয়। --
#####
#####
--bhorerkagoj.net--
--বজ্রপাত বজ্র আহত বৃষ্টি মৃত্যু হত --
--মাগুরায় বজ্রপাতে ৩ জনের মৃত্যু--
--শুক্রবার, ১৫ মে ২০১৫--
--কাগজ অনলাইন প্রতিবেদক: মাগুরায় শুক্রবার সন্ধ্যায় বজ্রপাতে ৩ জনের মৃত্যু হয়েছে। এরা হলেন সদর উপজেলার লক্ষ্মীপুর গ্রামের মোজাফফর হোসেনের ছেলে মলিন (১৭), আন্দোলবাড়িয়া গ্রামের মোক্তার মীরের ছেলে সিন্দবাদ (২১) এবং গোপালপুরের ইবাদ উল্লাহ (৬৫)। এলাকাবাসী ও হাসপাতাল সূত্রে জানা যায়, শুক্রবার সন্ধ্যা সাড়ে ৬টার দিকে হঠাৎ করে বৃষ্টির সঙ্গে বজ্রপাত শুরু হলে তারা গুরুতর আহত হন। তাদের উদ্ধার করে দ্রুত মাগুরা সদর হাসপাতালে নেওয়ার পথে আন্দোলবাড়িয়া গ্রামের সিন্দবাদের মৃত্যু হয়। এ ছাড়া মলিন ও ইবাদ উল্লাহকে সদর হাসপাতালে নেওয়ার পর তাদের মৃত্যু হয়। --
#####
#####
--bhorerkagoj.net--
--বজ্রপাত বজ্র আহত হত --
--দক্ষিণ সুনামগঞ্জে বজ্রপাতে কৃষক আহত--
--বুধবার, ১৩ মে ২০১৫--
--সুনামগঞ্জ প্রতিনিধি : জেলার দক্ষিণ সুনামগঞ্জ উপজেলায় বজ্রপাতে দীনেশ দাস (৪৭) নামে এক কৃষক আহত হয়েছেন। দক্ষিণ সুনামঞ্জ উপজেলার নগর গ্রামে বুধবার সকাল পৌনে ৮টার দিকে এ ঘটনা ঘটে। আহত কৃষক দক্ষিণ সুনামগঞ্জ উপজেলার পাথারিয়া ইউনিয়নের নগর গ্রামের মৃত রমেশ দাসের ছেলে। পাথারিয়া ইউনিয়নের চেয়ারম্যান আমিনুর রশীদ আমিন জানান, সকালে দীনেশ ধান আনার জন্য গ্রামের পাশে কাটাগাঙ্গ এলাকায় গেলে হঠাৎ বজ্রপাতে আহত হন তিনি। তাকে সুনামগঞ্জ সদর হাসপাতালে ভর্তি করা হয়েছে। --
#####
#####
--bhorerkagoj.net--
--বজ্রপাত বজ্র আহত মৃত্যু হত --
--নেত্রকোনায় বজ্রপাতে দুজনের মৃত্যু--
--শুক্রবার, ১৫ মে ২০১৫--
--কাগজ অনলাইন প্রতিবেদক: নেত্রকোনার আটপাড়া ও কেন্দুয়া উপজেলায় বজ্রপাতে এক কৃষক ও এক স্কুলছাত্রের করুণ মৃত্যু হয়েছে। এলাকাবাসী ও থানা পুলিশ সূত্রে জানা যায়, আটপাড়া উপজেলার স্বরমুশিয়া ইউনিয়নের রূপচন্দ্রপুর গ্রামের পূর্বপাড়ার মৃত মধুর বাপের পুত্র কৃষক ইঞ্জিল মিয়া (৪০) শুক্রবার দুপুরে বাড়ির সামনের হাওরে ধান কাটার সময় হঠাৎ বজ্রপাতে আহত হয়। স্থানীয় লোকজন তাকে উদ্ধার করে দ্রুত নেত্রকোনা আধুনিক সদর হাসপাতালে নিয়ে এলে কর্তব্যরত চিকিৎসক তাকে মৃত ঘোষণা করেন। অপরদিকে একই সময়ে কেন্দুয়া উপজেলার গন্ডা ইউনিয়নের কাওড়া গ্রামের হাফেজ হাবিবুর রহমানের পুত্র সপ্তম শ্রেণির ছাত্র শহীদুল্লাহ (১৩) বাড়ির সামনে অন্যান্য শিশুদের সাথে খেলার সময় বজ্রপাতে আহত হয়। তাকে পাশের ঈশ্বরগঞ্জ উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক মৃত ঘোষণা করেন। --
#####
#####
--bhorerkagoj.net--
--বজ্রপাত বজ্র আহত ঝড় বৃষ্টি মারা মৃত্যু হত --
--ফুলছড়িতে বজ্রপাতে জেলের মৃত্যু--
--শুক্রবার, ৮ মে ২০১৫--
--কাগজ অনলাইন ডেস্ক: জেলার ফুলছড়ি উপজেলায় ব্রহ্মপুত্র নদে মাছ ধরার সময় বজ্রপাতে লক্ষণ দাস (৪৬) নামে এক জেলের মৃত্যু হয়েছে। এ সময় শ্রীপদ দাস (৩৮) নামে অপর এক জেলে আহত হয়েছেন। সাবেক ফুলছড়ি উপজেলা পরিষদের প্রশাসনিক ভবনের পূর্ব পাশে ব্রহ্মপুত্র নদের তীর এলাকায় বৃহস্পতিবার রাত ২টার দিকে এ ঘটনা ঘটে। লক্ষণ দাস ফুলছড়ি উপজেলার গজারিয়া ইউনিয়নের কামারপাড়া গ্রামের মাদারী দাসের ছেলে ও শ্রীপদ দাস একই গ্রামের চিরিয়া চন্দ্র দাসের ছেলে। স্থানীয়রা জানান, বৃহস্পতিবার রাত ২টায় বজ্রপাতসহ ঝড় ও শিলা বৃষ্টি হয়। এ সময় লক্ষণ দাস ও শ্রীপদ দাস ব্রহ্মপুত্র নদে জাল দিয়ে মাছ ধরছিলেন। হঠাৎ করে বজ্রপাতের ঘটনা ঘটলে লক্ষণ দাস ঘটনাস্থালেই মারা যান ও শ্রীপদ দাস আহত হন। পরে স্থানীয়রা লক্ষণ দাসের লাশ উদ্ধার করে। আহত শ্রীপদ দাসকে ফুলছড়ি উপজেলা স্বাস্থ্য কমপ্লেক্সে ভর্তি করা হয়। গজারিয়া ইউনিয়ন পরিষদের চেয়ারম্যান মনোতোষ রায় মিন্টু দ্য রিপোর্টকে এ তথ্য নিশ্চিত করেছেন। --
#####
#####
--bhorerkagoj.net--
--বজ্রপাত বজ্র আহত দুর্ঘটনা মারা মৃত্যু হত --
--সুনামগঞ্জে বজ্রপাতে ৯ কৃষক আহত--
--বৃহস্পতিবার, ৭ মে ২০১৫--
--সুনামগঞ্জ প্রতিনিধি : সুনামগঞ্জের সদর উপজেলায় বজ্রপাতে ৯ কৃষক আহত হয়েছেন। এ ছাড়া ৮টি ভেড়া মারা গেছে। সদর উপজেলার কাঠইর ইউনিয়নের উলুতুলু নোওয়াগাঁও গ্রামে বৃহস্পতিবার সকাল ৮টার দিকে এ দুর্ঘটনা ঘটে। আহতদের ঘটনাস্থল থেকে উদ্ধার করে সুনামগঞ্জ সদর হাসপতালে চিকিৎসা দেওয়া হচ্ছে। প্রত্যক্ষদর্শীরা জানান, সকালে উলুতুলু নোওয়াগাঁও গ্রামের পাশের হাওরে ধান কাটছিলেন কৃষকরা। এ সময় হঠাৎ বজ্রপাত হলে ৯ কৃষক আহত হন। এ ছাড়া ৮টি ভেড়ার মৃত্যু হয়। কাঠইর ইউনিয়নের চেয়ারম্যান লুৎফুর রহমান জানান, তিনি ঘটনাটি শুনেছেন। তবে তাৎক্ষণিক আহতদের নাম-পারিচয় জানাতে পারেননি তিনি। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি হত --
--নেত্রকোনায় বজ্রপাতে স্কুলছাত্রসহ ৩ জনের মৃত্যু--
--সোমবার, ২০ এপ্রিল ২০১৫--
--কাগজ অনলাইন প্রতিবেদক: নেত্রকোনার কেন্দুয়ায় সোমবার বিকেলে পৃথক স্থানে বজ্রপাতে স্কুলছাত্রসহ ৩ জন নিহত হয়েছে। এলাকাবাসী সূত্রে জানা যায়, কেন্দুয়া উপজেলার পাইকুড়া ইউনিয়নের সুন্দ্রাকান্দা গ্রামের আলিম উদ্দিনের ছেলে মজলিসপুর উচ্চ বিদ্যালয়ের ৯ম শ্রেণির ছাত্র আরিফুল হক (১৪) সোমবার বিকেল ৪টার দিকে বৃষ্টির সময় স্কুল থেকে বাড়ি ফেরার পথে বজ্রপাতে আহত হয়। স্থানীয় লোকজন তাকে উদ্ধার করে পার্শ¦বর্তী তারাইল উপজেলা হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন। এদিকে মাসকা ইউনিয়নের রায়পুর গ্রামের সোয়াদ মিয়ার ছেলে আতিকুল ইসলাম (২৫) হাওরে ধান কাটার সময় এবং গন্ডা ইউনিয়নের গৈচাশিয়া গ্রামের রাসেল মিয়া (১২) বাড়ির পাশে ধান কাটার সময় বজ্রপাতে নিহত হয়। কেন্দুয়া থানার ওসি (তদন্ত) মিজানুর রহমান ঘটনার সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত ঝড় দুর্ঘটনা নিহত বৃষ্টি মারা মৃত্যু হত --
--দিরাইয়ে বজ্রপাতে ৩ জনের মৃত্যু, আহত ২--
--শুক্রবার, ১৭ এপ্রিল ২০১৫--
--কাগজ অনলাইন প্রতিবেদক: সুনামগঞ্জের দিরাই উপজেলার বিভিন্ন স্থানে বজ্রপাতে তিন জনের মৃত্যু হয়েছে। এছাড়া, পৃথক ঘটনায় আহত হয়েছেন আরো দুই জন। শুক্রবার (১৭ এপ্রিল) বিকেলে উপজেলার বিভিন্ন স্থানে এসব দুর্ঘটনা ঘটে। নিহতরা হলেন- উপজেলার রাজানগর ইউনিয়নের রননারচর গ্রামের মৃত নরেন্দ্র দাসের ছেলে জ্ঞানেন্দ্র দাস (৬০), একই উপজেলার ভরারগাঁও গ্রামের মৃত আব্দুল খালেকের ছেলে জমসেদ মিয়া (৪৫) ও নবীগঞ্জ উপজেলার দেবপুর গ্রামের কনা মিয়ার ছেলে মিলাদ মিয়া (২০)। আহতরা হলেন- দিরাই উপজেলার করিমপুর ইউনিয়নের শান্তিপুর গ্রামের বাসিন্দা আবু তাহের (৩০) এবং শাল্লা উপজেলার ফয়জুল্লাপুর গ্রামের বাসিন্দা ফারুক মিয়া (৩০)। আহতরা দিরাই উপজেলা স্বাস্থ্য কমপ্লেক্সে চিকিৎসাধীন। স্থানীয়রা জানায়, বিকেলে দিরাই উপজেলার বিভিন্ন এলাকায় ঝড় ও বজ্রবৃষ্টি হয়। উপজেলার কালিকুটা হাওরে ধান কাটছিলেন জ্ঞানেন্দ্র। এ সময় বজ্রপাত হলে ঘটনাস্থলেই মারা যান তিনি। কৃষক জমসেদ ভরারগাঁও গ্রামের পার্শ্ববর্তী হাওরে এবং মিলাদ মিয়া দিরাই উপজেলার সাকিতপুর গ্রামের একটি হাওরে ধান কাটছিলেন। বজ্রপাত হলে আহত হন তারা। স্থানীয়রা আহত অবস্থায় উদ্ধার করে দিরাই উপজেলা স্বাস্থ্য কমপ্লেক্সে নিয়ে গেলে দায়িত্বরত চিকিৎসক তাদের মৃত ঘোষণা করেন। এছাড়া, আবু তাহের শান্তিপুর গ্রামের একটি হাওরে এবং ফারুক টুপচানপুর গ্রামের একটি হাওরে কাজ করছিলেন। এ সময় বজ্রপাত হলে আহত হন তারা। তাদের দিরাই উপজেলা স্বাস্থ্য কমপ্লেক্সে ভর্তি করা হয়েছে। দিরাই থানার ভারপ্রাপ্ত কর্মকর্তা (ওসি) বায়েছ আলম এসব বিষয় নিশ্চিত করেছেন। --
#####
#####
--bhorerkagoj.net--
--বজ্রপাত বজ্র নিহত বৃষ্টি হত --
--রাজবাড়ীতে বজ্রপাতে নানী-নাতি নিহত--
--রবিবার, ১২ এপ্রিল ২০১৫--
--কাগজ অনলাইন প্রতিবেদক: রাজবাড়ী সদর উপজেলার বানিয়াবহ ইউনিয়নের মহিষবাতান গ্রামে বজ্রপাতে নানী-নাতি নিহত হয়েছেন। এরা হলেন- সদর উপজেলার মহিষবাতান গ্রামের বাসিন্দা আমেনা খাতন(৫০) ও তার নাতি শান্ত মোল্লা(১১)। রোববার সন্ধ্যা সাড়ে ৭টার দিকে এ ঘটনা ঘটে। এলাকাবাসী জানান, সন্ধ্যায় গুঁড়ি গুঁড়ি বৃষ্টির মধ্যে বজ্রপাত হয়। এ সময় নানী ও নাতি ঘরের মধ্যেই ছিল। বৃষ্টি থেমে গেলে তাদের কোনো সাড়া-শব্দ না পেয়ে প্রতিবেশীরা ঘরে গিয়ে দেখেন দুইজনেই পড়ে আছে। এ সময় তাদের উদ্ধার করে রাজবাড়ি সদর হাসপাতালে নিয়ে গেলে দায়িত্বরত চিকিৎসক দু’জনকেই মৃত ঘোষণা করেন। রাজবাড়ী সদর হাসপাতালের আবাসিক মেডিকেল অফিসার (আরএমও) ডা. এস এম হান্নান এ বিষয়টি নিশ্চিত করেছেন। --
#####
#####
--bhorerkagoj.net--
--বজ্রপাত বজ্র ক্ষতি ক্ষয়ক্ষতি ঝড় বৃষ্টি মারা হত হতাহত --
--রাজশাহীতে শিলাবৃষ্টিতে ফসলের ক্ষতি--
--মঙ্গলবার, ৭ এপ্রিল ২০১৫--
--কাগজ অনলাইন প্রতিবেদক: রাজশাহীতে শিলাবৃষ্টিতে ফসলের ব্যাপক ক্ষতি হয়েছে। মঙ্গলবার বিকেল সাড়ে ৪টা থেকে ৬টা পর্যন্ত নগরীসহ জেলার বিভিন্ন উপজেলায় শিলাবৃষ্টি হয়েছে। সঙ্গে ছিল কালবৈশাখী ঝড়। ছিল বজ্রপাত। শিলাবৃষ্টির শুরুতেই বিদ্যুৎবিচ্ছিন্ন হয়ে পড়ে নগরীর পুরো এলাকা। ঝড়ে আম, লিচু, বোরো ধান, পেঁপে ও কলাসহ ফসলের ব্যাপক ক্ষতির আশঙ্কা করছেন সংশ্লিষ্টরা। দেড় ঘণ্টাব্যাপী এ ঝড়ে প্রাথমিকভাবে কোন হতাহতের সংবাদ পাওয়া যায়নি। ঝড়ে নগরীর সাহেববাজার, গোরহাঙ্গা রেলগেট, নওদাপাড়া, বায়া, বিমানবন্দর থানার মোড়, শালবাগান এবং লক্ষ্মীপুর এলাকার রাস্তার ধারের বিভিন্ন গাছপালা ও সাইনবোর্ড পড়ে গেছে। বৃষ্টিতে নগরীর অধিকাংশ রাস্তা ডুবে গেছে। পাশাপাশি ক্ষতিগ্রস্ত হয়েছে রাস্তার পাশের ছোটো ছোটো অস্থায়ী দোকান। রাজশাহী কৃষি সম্প্রসারণ অধিদপ্তরের উপপরিচালক হযরত আলী জানান, শিলাবৃষ্টিতে আম ও লিচুর ব্যাপক ক্ষতি হয়েছে। ক্ষতি হয়েছে অন্যান্য ফসলেরও। তবে তাৎক্ষণিকভাবে ক্ষয়-ক্ষতির পরিমাণ নিরুপণ করা যায়নি। রাজশাহী আবহাওয়া অধিদপ্তরের আবহাওয়া সহকারী আশরাফুল আলম জানান, ঝড়ের গতিবেগ ছিল ঘণ্টায় ৫৫ থেকে ৬০ কিলোমিটার পর্যন্ত। এ সময় ৪১ মিলিমিটার বৃষ্টিপাত রেকর্ড করা হয় বলে জানান তিনি। রাজশাহীর ফায়ার সার্ভিস ও সিভিল ডিফেন্স সূত্রে জানা গেছে, ঝড়ের পর নগরীর ভদ্রা ও সাগরপাড়াসহ বিভিন্ন এলাকায় রাস্তার ওপর গাছ পড়ে গেছে। বর্তমানে ভাঙা গাছ ও ডালপালা সরিয়ে রাস্তা পরিষ্কারের কাজ করছেন দমকল বাহিনীর সদস্যরা। বিদ্যুৎ উন্নয়ন বোর্ড রাজশাহীর প্রকৌশলী শহিনুল ইসলাম শাহিন জানান, ঝড়ের পরে বিভিন্ন জায়গা থেকে বিদ্যুতের খুঁটির ওপর গাছ পড়ে যাওয়ার সংবাদ পাওয়া যাচ্ছে। ইতিমধ্যেই সেসব জায়গা মেরামতের জন্য লোক পাঠানো শুরু হয়েছে। নগরীর বাইরে তানোর, পবা, পুঠিয়া, বাগমারা, বাঘা ও মোহনপুর উপজেলায় কালবৈশাখী ঝড়ে আম, লিচু বাগান ও পানের বরজে ব্যাপক ক্ষয়ক্ষতির খবর পাওয়া গেছে। এ ছাড়াও অনেক স্কুল ও কলেজের টিন উড়ে গেছে। --
#####
#####
--bhorerkagoj.net--
--বজ্রপাত বজ্র আহত ঝড় নিহত বৃষ্টি মারা মৃত্যু হত --
--যশোর ও কুমিল্লায় বজ্রপাতে ৪ জনের মৃত্যু--
--রবিবার, ৫ এপ্রিল ২০১৫--
--কাগজ অনলাইন প্রতিবেদক: যশোর ও কুমিল্লায় বজ্রপাতে চারজনের মৃত্যু হয়েছে। এর মধ্যে পঞ্চম শ্রেণীর এক ছাত্র রয়েছে। বজ্রপাতে আহত হয়েছেন দু’জন। যশোর অফিস জানায়, জেলায় পৃথক বজ্রপাতে দু’জনের মৃত্যু হয়েছে। আহত হয়েছেন দু’জন। রবিবার দুপুর ২টা থেকে ৩টার মধ্যে বজ্রপাতের এ সব ঘটনা ঘটে। নিহতদের স্বজনরা জানান, উপশহর সাত নম্বর সেক্টরের শহীদ গাজীর ছেলে নূরুজ্জামান (১২) দুপুরে বৃষ্টির সময় পাশের মাঠে ফুটবল খেলছিল। এ সময় বজ্রপাতে সে মারা যায়। নূরুজ্জামান ওই এলাকার শহীদ স্মৃতি সরকারি প্রাথমিক বিদ্যালয়ের পঞ্চম শ্রেণীতে পড়ত। অন্যদিকে বিকেল ৩টার দিকে ঝিকরগাছার বাঁকড়ায় বজ্রপাতে সাগর হোসেন (৩০) নামে এক মাছ ব্যবসায়ী মারা গেছেন। এ সময় আহত হন সনাতনকুমার (২৫) ও সাধনকুমার (৪৫) নামে তার দুই সহকর্মী। তাদের যশোর মেডিকেল কলেজ হাসপাতালে ভর্তি করা হয়েছে। নিহত সাগর হোসেন মণিরামপুর উপজেলার খাটবাড়ীয়া গ্রামের চাঁদ আলী গাজীর ছেলে। আহত সনাতন একই উপজেলার হানুয়ার গ্রামের ফকিরকুমারের ছেলে। সাধন হানুয়ার গ্রামের সুবলকুমারের ছেলে। আহতরা জানিয়েছেন, তারা মৎস্যজীবী। একটি আলমসাধুতে (স্থানীয়ভাবে নির্মিত যন্ত্রযান) মাছ নিয়ে তারা বাঁকড়ায় গিয়েছিলেন বিক্রি করতে। কুমিল্লা প্রতিনিধি জানান, জেলার দেবীদ্বার উপজেলায় বজ্রপাতে দু’জনের মৃত্যু হয়েছে। বাজেতপুর গ্রামে রবিবার বিকেল সাড়ে ৫টার দিকে এ ঘটনা ঘটে। নিহতরা হলেন— নবীপুর গ্রামের আবদুল কাদেরের ছেলে মো. হাসান (২৮) ও ছোট শালঘর গ্রামের ময়নাল হাজারীর ছেলে রফিক হাজারী (৩৫)। দেবীদ্বার থানার ভারপ্রাপ্ত কর্মকর্তা (ওসি) মিজানুর রহমান স্থানীয়দের বরাত দিয়ে জানান, রফিক হাজারী উপজেলার ইউসুফপুর গ্রামে তার শ্বশুরবাড়িতে যাচ্ছিলেন। বজ্রপাতের আগে তিনি বাজেতপুর গ্রামের ঈদগাহের সামনে নবীপুর গ্রামের হাসান নামে এক যুবকের সঙ্গে কথা বলছিলেন। এ সময় প্রচণ্ড বেগে ঝড়ো হাওয়া ও বৃষ্টি শুরু হয়। হঠাৎ বজ্রপাতে ঘটনাস্থলেই হাসান ও রফিক হাজারীর মৃত্যু হয়। --
#####
#####
--bhorerkagoj.net--
--বজ্রপাত বজ্র নিহত মারা হত --
--বজ্রপাতে নিহত ১ পটিয়ায়--
--মঙ্গলবার, ৩১ মার্চ ২০১৫--
--কাগজ অনলাইন প্রতিবেদক: চট্টগ্রামের পটিয়া উপজেলায় ব্রজপাতে খায়রুল বশর (৩৫) নামে একজন নিহত হয়েছেন। মঙ্গলবার দুপুর পৌনে একটার সময় এ ঘটনা ঘটেছে। নিহত খায়রুল বশর উপজেলার কোলাগাঁও ইউনিয়নের সাততৈতিয়া গ্রামের প্রয়াত ইসলাম মিয়ার ছেলে। পটিয়া থানার ওসি রেফায়েত উল্লাহ বাংলানিউজকে জানান, খায়রুল বশর মঙ্গলবার দুপুরে বাড়ির পাশের জমি থেকে ফেরার পথে বজ্রপাতের শিকার হন। এতে ঘটনাস্থলেই তিনি মারা যান। পুলিশ খায়রুলের লাশ উদ্ধার করে ময়নাতদন্তের জন্য চট্টগ্রাম মেডিকেল কলেজ হাসপাতালের মর্গে পাঠিয়েছে। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মারা মৃত্যু হত --
--বজ্রপাতে ৭ জেলায় ৯ জনের মৃত্যু--
--রবিবার, ৫ এপ্রিল ২০১৫--
--কাগজ অনলাইন প্রতিবেদক: রোববার দুপুরের পর দেশের ৭ জেলায় বজ্রপাতে ৯ জন নিহত হয়েছেন। আহত হয়েছেন বেশ কয়েকজন। নিহতদের মধ্যে রয়েছেন-কুমিল্লায় ২ জন, ঝিনাইদহে ১ জন, যশোরে ২ জন, সুনামগঞ্জে ১ জন, সিলেটে ১ জন, খুলনায় ১ জন ও মানিকগঞ্জে ১ জন। কুমিল্লা: কুমিল্লার দেবিদ্বারে বজ্রপাতে মো. হাসান (২৮) ও রফিক হাজারী (৩৫) নামে দুই যুবকের মৃত্যু হয়েছে। রোববার (০৫ এপ্রিল) বিকেল সাড়ে ৫টার দিকে উপজেলার ইউসুফপুর ইউনিয়নের বাজেতপুর গ্রামে এ দুর্ঘটনা ঘটে। নিহতরা হলেন- উপজেলার নবীপুর গ্রামের আবদুল কাদেরের ছেলে হাসান (২৮) ও ছোট শালঘর গ্রামের ময়নাল হাজারীর ছেলে রফিক হাজারী (৩৫)। দেবিদ্বার থানার ভারপ্রাপ্ত কর্মকর্তা (ওসি) মিজানুর রহমান ঘটনার সত্যতা নিশ্চিত করেছেন। ঝিনাইদহ: ঝিনাইদহের কালীগঞ্জ উপজেলার রাখালগাছী ইউনিয়নের বহিরগাছী গ্রামে বজ্রপাতে জহির উদ্দিন (৩০) নামে এক কৃষকের মৃত্যু হয়েছে। রোববার (০৫ এপ্রিল) বিকেল সাড়ে ৩টার দিকে এ দুর্ঘটনা ঘটে। জহির বহিরগাছী গ্রামের মমিন উদ্দিনের ছেলে। কালীগঞ্জ থানার ভারপ্রাপ্ত কর্মকর্তা (ওসি) আনোয়ার হোসেন এ বিষয়টি নিশ্চিত করেছেন। যশোর: যশোরে বজ্রপাতে নুরুজ্জামান (১২) নামে এক স্কুলছাত্রের মৃত্যু হয়েছে। এতে দু’জন আহত হয়েছেন। আহতরা হলেন-হানয়ার কুছুরপুর এলাকার সুলতান (২৮) ও সাধন বিশ্বাস (৩০)। রোববার (০৫ এপ্রিল) দুপুরে শহরের মাধ্যমিক বিদ্যালয় মাঠে এ দুর্ঘটনা ঘটে। নুরুজ্জামান সদর উপজেলার শহিদ গাজীর ছেলে ও শহীদ স্মৃতি সরকারি প্রাথমিক বিদ্যালয়ের পঞ্চম শ্রেণির ছাত্র। বিকেলে ঝিকরগাছায় সাগর হোসেন (২৮) নামে এক যুবক বজ্রপাতে নিহত হন। সুনামগঞ্জ: সুনামগঞ্জের তাহিরপুরে বজ্রপাতে সুমন মিয়া (১৬) নামে এক কিশোরের মৃত্যু হয়েছে। এ ঘটনায় আহত হয়েছে আরো দুইজন। রোববার (০৫ এপ্রিল) বিকেল সাড় ৩টার দিকে উপজেলার উত্তর বড়দল ইউনিয়নের অলিপুর বাগগাঁও গ্রামে বজ্রপাতের এ ঘটনা ঘটে। সুমন উত্তর বড়দল ইউনিয়নের অলিপুর বাগগাঁও গ্রামের কাচা মিয়ার ছেলে। আহতদের স্থানীয়ভাবে চিকিৎসা দেওয়া হয়েছে। তবে, তাদের নাম-পরিচয় জানা যায়নি। উপজেলার উত্তর বড়দল ইউনিয়ন পরিষদের (ইউপি) চেয়ারম্যান জামাল উদ্দিন বিষয়টি নিশ্চিত করেছেন। সিলেট: বজ্রপাতে সিলেটের গোয়াইনঘাটে মোতাহার আলী (৪৫) নামে এক কৃষকের মৃত্যু হয়েছে। রোববার (৫ এপ্রিল) বেলা আড়াইটার দিকে গোয়াইনঘাটের বগাইয়া হাওর গ্রামের নিজ বাড়িতে বজ্রপাতে মারা যান তিনি। গোয়াইনঘাট থানার ভারপ্রাপ্ত কর্মকর্তা(ওসি) আব্দুল হাই এ তথ্য নিশ্চিত করেছেন। খুলনা: খুলনার রূপসা উপজেলার পালের হাট এলাকায় আবুল কাশেম (৪২) নামে ইটভাটার এক শ্রমিক নিহত হয়েছেন। এ সময় অপর ২ শ্রমিক আহত হন। রোববার (০৫ এপ্রিল) বিকেল এ দুর্ঘটনা ঘটে। নিহত কাশেমসহ আহতরা কামাল হোসেনের ইট ভাটায় কর্মরত ছিলেন। প্রাথমিকভাবে আহতদের নাম জানা যায়নি। খুলনা মেডিকেল কলেজ হাসপাতালে নেওয়ার পথে আবুল কাশেম মারা যান। আহত অপর ২জন খুলনা মেডিকেল কলেজ হাসপাতালে চিকিৎসাধীন। মানিকগঞ্জ: মানিকগঞ্জের দৌলতপুরে বজ্রপাতে চপেলা বেগম (৪০) নামে এক নারীর মৃত্যু হয়েছে। রোববার বিকেল ৫ টার দিকে উপজেলার বনধুলট এলাকায় এ দুর্ঘটনা ঘটে। চপেলা বেগম উপজেলার বাঁচামারা গ্রামের আব্দুল লতিফের স্ত্রী। --
#####
#####
--bhorerkagoj.net--
--বজ্রপাত বজ্র ঝড় মারা মৃত্যু --
--মাদারীপুরে বজ্রপাতে ২ জনের মৃত্যু--
--বৃহস্পতিবার, ২ এপ্রিল ২০১৫--
--মাদারীপুর প্রতিনিধি : মাদারীপুরের শিবচরে পৃথক স্থানে বুধবার রাতে বজ্রপাতে ২ জনের মৃত্যু হয়েছে। এদের মধ্যে একজন নারী শ্রমিক ও অন্যজন কৃষক। পুলিশ ও স্থানীয় সূত্রে জানা যায়, হঠাৎ করেই মাদারীপুরের বিভিন্ন স্থানে বুধবার সন্ধ্যার পর ঝড়ো হাওয়া বইতে শুরু করে। সাথে সাথে শুরু হয় বজ্রপাত। বুধবার রাত ১০টার দিকে বজ্রপাতে শিবচর উপজেলার দত্তপাড়া ইউনিয়নের চরবাঁচামারা এলাকার একটি ইটভাটার নারী শ্রমিক হিমন তারা (৩৮) মারা যায়। হিমন তারা কিশোরগঞ্জ জেলার জয়নাল বেপারীর স্ত্রী। অপরদিকে শিবচর ইউনিয়নের পূর্ব কাকৈর সরদারকান্দি এলাকার কৃষক সাত্তার মোল্লা (৭০) বুধবার রাতে বজ্রপাতে মারা যান। বৃহস্পতিবার সকালে সাত্তার মোল্লার স্বজনরা বাড়ির কাছের একটি স্কুলের পাশ থেকে তার লাশ উদ্ধার করে। শিবচর থানার ওসি (তদন্ত) আবুল খায়ের খান জানান, ‘এরকম ঘটনা শুনেছি। আমি থানার বাইরে আছি, পরে বিস্তারিত জানাতে পারব। --
#####
#####
--bhorerkagoj.net--
--বজ্রপাত বজ্র আহত দুর্ঘটনা বৃষ্টি মৃত্যু হত --
--যশোরে বজ্রপাতে স্কুলছাত্রের মৃত্যু--
--রবিবার, ৫ এপ্রিল ২০১৫--
--কাগজ অনলাইন প্রতিবেদক: যশোরে বজ্রপাতে নুরুজ্জামান (১২) নামে এক স্কুলছাত্রের মৃত্যু হয়েছে। এতে দু’জন আহত হয়েছেন। আহতরা হলেন-হানয়ার কুছুরপুর এলাকার সুলতান (২৮) ও সাধন বিশ্বাস (৩০)। রোববার(০৫ এপ্রিল) দুপুরে শহরের মাধ্যমিক বিদ্যালয় মাঠে এ দুর্ঘটনা ঘটে। নুরুজ্জামান সদর উপজেলার শহিদ গাজীর ছেলে ও শহীদ স্মৃতি সরকারি প্রাথমিক বিদ্যালয়ের পঞ্চম শ্রেণির ছাত্র। স্থানীয়রা জানান, দুপুরে হালকা বৃষ্টির মধ্যে নুরুজ্জামান ও তার সহপাঠিরা ফুটবল খেলছিল। এ সময় বজ্রপাত হলে নুরুজ্জামান অজ্ঞান হয়ে যায়। পরে তাকে উদ্ধার করে যশোর জেনারেল হাসপাতালে ভর্তি করলে চিকিৎসাধীন অবস্থায় তার মৃত্যু হয়। বজ্রপাতে আহত সুলতান ও সাধন হাসপাতালে চিকিৎসাধীন। --
#####
#####
--bhorerkagoj.net--
--বজ্রপাত বজ্র ক্ষতি ক্ষয়ক্ষতি ঝড় নিহত বিধ্বস্ বৃষ্টি মৃত্যু হত --
--ঝড়ে সাড়ে ৫ হাজার ঘরবাড়ি বিধ্বস্ত সুনামগঞ্জে--
--সোমবার, ৬ এপ্রিল ২০১৫--
--কাগজ অনলাইন প্রতিবেদক: দু’দফা কালবৈশাখী ঝড়ে সুনামগঞ্জের ৫টি উপজেলায় ৫ হাজার ৬১১টি ঘরবাড়ি বিধ্বস্ত হয়েছে। শিলাবৃষ্টিতে ১৩ হাজার একশত হেক্টর জমির বোরো ফসল নষ্ট হয়েছে। সোমবার(০৬ এপ্রিল)সুনামগঞ্জ ত্রাণ ও পুনর্বাসন কর্মকর্তা মো. নাছির উদ্দিন বিষয়টি নিশ্চিত করেছেন। তিনি জানান, ০১ ও ০৫ এপ্রিল জেলার দিরাই, শাল্লা, জামালগঞ্জ, দক্ষিণ সুনামগঞ্জ ও জগন্নাথপুর উপজেলার ওপর দিয়ে কালবৈশাখী ঝড় বয়ে যায়। এতে ৫ হাজার ৬১১টি ঘরবাড়ি বিধ্বস্ত হয়েছে। এর মধ্যে সম্পূর্ণ বিধ্বস্ত হয়েছে এক হাজার ৩৮টি ঘরবাড়ি। এঘটনায় ৩ জন নিহত হয়েছেন। ক্ষতিগ্রস্ত হয়েছেন ১৬ হাজার ৫৩০ জন। এর মধ্যে দিরাই উপজেলায় দু’দফায় ১ হাজার ৯০০ ঘরবাড়ি বিধ্বস্ত ও শিলাবৃষ্টিতে ক্ষতিগ্রস্ত হয়েছে সাড়ে ৫ হাজার হেক্টর বোরো ফসল। দক্ষিণ সুনামগঞ্জ উপজেলায় ২ হাজার ১৩০টি ঘরবাড়ি বিধ্বস্ত হয়েছে। এর মধ্যে সম্পূর্ণ বিধ্বস্ত হয়েছে ৯টি ঘরবাড়ি। শিলাবৃষ্টিতে নষ্ট হয়েছে দুইশত হেক্টর জমির বোরো ফসল। জামালগঞ্জ উপজেলায় ৪৮০টি ঘরবাড়ি বিধ্বস্ত হয়েছে। এর মধ্যে ৮০টি ঘরবাড়ি সম্পূর্ণ বিধ্বস্ত হয়েছে। শিলাবৃষ্টিতে এক বৃদ্ধ নিহত হয়েছেন। বোরো ফসল নষ্ট হয়েছে প্রায় সাড়ে ৪ হাজার হেক্টর বোরো ফসল। শাল্লা উপজেলায় ৮০টি ঘরবাড়ি আংশিক বিধ্বস্ত হয়েছে। বজ্রপাতে নিহত হন একজন। জগন্নাথপুর উপজেলায় ২১টি বাড়িঘর বিধ্বস্ত হয়েছে। এর মধ্যে বিধ্বস্ত হয়েছে ৮টি। শিলাবৃষ্টিতে ৮০ হেক্টর জমির বোরো ফসল নষ্ট হয়েছে। এদিকে, ধর্মপাশা উপজেলা নির্বাহী কর্মকর্তা সাইফুল ইসলাম জানান, তার উপজেলায় কালবৈশাখী ঝড়ে তেমন ক্ষয়ক্ষতি না হলেও শিলাবৃষ্টিতে বোরো ফসলের হানি হয়েছে। যা তিনি জেলা প্রশাসকের কার্যালয়ে প্রতিবেদন পাঠিয়ে দিয়েছেন। অপরদিকে, কালবৈশাখী ঝড়ে তাহিরপুর উপজেলায় তেমন ক্ষয়ক্ষতি না হলেও বজ্রপাতে এক জনের মৃত্যু হয়েছে। সুনামগঞ্জ কৃষি অধিদপ্তরের উপসহকারী প্রকৌশলী ফিরোজ আহমদ জানান, জেলার ৬টি উপজেলায় শিলাবৃষ্টিতে ১৩ হাজার ১০০ হেক্টর বোরো ফসলের ক্ষয়ক্ষতি হয়েছে। --
#####
#####
--bhorerkagoj.net--
--বজ্রপাত বজ্র বৃষ্টি মারা মৃত্যু --
--বজ্রপাতে দুই কৃষকের মৃত্যু বালিয়াকান্দি--
--বুধবার, ১৮ মার্চ ২০১৫--
--কাগজ অনলাইন প্রতিবেদক: রাজবাড়ীর বালিয়াকান্দিতে বজ্রপাতে চুন্নু ফকির (৩৮) ও অনিমেষ রায় (৩৫) নামে দুই কৃষকের মৃত্যু হয়েছে। বুধবার (১৮ মার্চ) দুপুর আড়াইটার দিকে খেতে কাজ করার সময় এ ঘটনা ঘটে। চুন্নু ফকিরের বাড়ি বালিয়াকান্দি সদর ইউনিয়নের শালমারা গ্রামে এবং অনিমেষ রায়ের বাড়ি জঙ্গল ইউনিয়নের গঙ্গাসাগর গ্রামে। স্থানীয় আতিক হোসেন ও ফারুক হোসেন খাঁন জানান, দুপুর আড়াইটার দিকে চুন্নু ফকির ও অনিমেষ রায় স্থানীয় শালমারা মাঠে রসুন তুলছিলেন। হঠাৎ করে দমকা হাওয়া ও বৃষ্টিসহ বিদ্যুৎ চমকাতে শুরু করে। তারা দু’জনেই ক্ষেত থেকে উঠে আসার আগেই বজ্রপাতে ঘটনাস্থলেই মারা যান। এলাকাবাসী বিষয়টি জানতে পেরে তাদেরকে দ্রুত বালিয়াকান্দি সদর হাসপাতালে চিকিৎসার জন্য নিয়ে এলে দায়িত্বরত ডাক্তার জিয়াউর রহমান জিয়া তাদেরকে মৃত ঘোষণা করেন। তিনি জানান, ওই দু’জনকে হাসপাতালে আনার আগেই তারা মারা গেছে। --
#####
#####
--bhorerkagoj.net--
--বজ্রপাত বজ্র আহত মারা হত --
--পাটগ্রাম বজ্রপাতে আহত ৩০--
--মঙ্গলবার, ২৫ আগস্ট ২০১৫--
--কাগজ অনলাইন প্রতিবেদক: লালমনিরহাটের পাটগ্রাম উপজেলায় বজ্রপাতে অনন্ত ৩০ জন আহত হয়েছেন। এদের মধ্যে ২১ জনকে হাসপাতালে ভর্তি করা হয়েছে। মঙ্গলবার (২৫ আগস্ট) দুপুরে পাটগ্রাম পৌরসভাসহ বিভিন্ন গ্রামে এ ঘটনা ঘটে। আহতরা হলেন- পাটগ্রাম উপজেলার বাংলাবাড়ী গ্রামের ফরিদা বেগম (২৬), দীপ্তি আক্তার (৯), রাবেয়া আক্তার (১২), মর্জিয়া (৮), মাহারুফ (৬), জিয়াদ (৭), রমিছা বেগম (৪৫), সামিউল (১২), রুমানা (৮), মাহফুজা (১০), সুজন (১১), মির্জারকোর্ট গ্রামের আখলিমা বেগম (৪৫), ধবলসুতী গ্রামের হাবিবা (৭), জগতবেড় গ্রামের আলম (৩৫), উফারমারা গ্রামের মরিয়ম (১০), দীপু (৮), পানবাড়ী গ্রামের শাহেদা (৬০) জোংড়া মমিনপুর গ্রামের এনামুল হক (৩৫), আ‍ঁখি আক্তার(২২), শমসেরপুর গ্রামের ফজিলা (৫৫) ও জাহানারা (৪৪)। এদের মধ্যে ১৯ জনকে পাটগ্রাম উপজেলা স্বাস্থ্য কমপ্লেক্সে ভর্তি এবং জগতবেড় গ্রামের আলম ও জোংড়া মমিনপুর গ্রামের এনামুল হকের অবস্থা আশঙ্কাজনক হওয়ায় তাদের রংপুর মেডিকেল কলেজ হাসপাতালে পাঠানো হয়েছে। এছাড়া বাকি নয়জনকে পাটগ্রাম উপজেলা স্বাস্থ্য কমপ্লেক্সে চিকিৎসা দেওয়া হয়েছে। স্থানীয়রা জানান, মঙ্গলবার দুপুরে হঠাৎ বজ্রপাতের ঘটনা ঘটে। এ সময় এ ঘটনায় যারা আহত হয়েছেন তারা ঘরের বাইরে বিভিন্ন কাজে ব্যস্ত ছিলেন। স্থানীয়রা তাদের উদ্ধার করে পাটগ্রাম উপজেলা স্বাস্থ্য কমপ্লেক্সে ভর্তি করেন। পাটগ্রাম উপজেলা স্বাস্থ্য কমপ্লেক্সের আবাসিক মেডিকেল অফিসার ডা. প্রণব কুমার রায় ঘটনার সত্যতা নিশ্চিত করে বলেন, বজ্রপাতে নারী-পুরুষ-শিশুসহ ৩০ জন আহত হয়েছে। এ পর্যন্ত ২১ জন স্বাস্থ্য কমপ্লেক্সে ভর্তি হয়েছে। এদের মধ্যে দুইজনের অবস্থা গুরতর হওয়ায় উন্নত চিকিৎসার জন্য তাদের রংপুরে মেডিকেল কলেজ হাসপাতালে পাঠানো হয়েছে। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত হতাহত --
--হবিগঞ্জে নৌকায় বজ্রপাত, নিহত ৪--
--বুধবার, ১৫ জুলাই ২০১৫--
--হবিগঞ্জ প্রতিনিধি : জেলার আজমিরীগঞ্জ উপজেলার বিরাট-কুশিয়ারা ফেরিঘাট এলাকায় বুধবার দুপুরে একটি নৌকায় বজ্রপাতে চারজনের মৃত্যু হয়েছে। এ সময় আহত হয়েছেন আরও দু’জন। নিহতরা হলেন- মুছা মিয়া (৪০), প্রসীতজিথ সূত্রধর (৩৮), মনোজিথ লাল সূত্রধর (৩৮) ও প্রীতিশ সূত্রধর (৪০)। আহত দু্’জনকে আজমীরিগঞ্জ উপজেলা স্বাস্থ্য কমপ্লেক্সে ভর্তি করা হয়েছে। আজমিরীগঞ্জ থানার ভারপ্রাপ্ত কর্মকর্তা (ওসি) তৈমুর বখত চৌধুরী জানান, দুপুর ১২টার দিকে ব্যবসার কাজে বিরাট গ্রাম থেকে নৌকাযোগে আজমীরিগঞ্জে যাচ্ছিলেন ওই ছয়জন ব্যক্তি। পথিমধ্যে বজ্রপাতে তারা সবাই আহত হন। এ সময় তাদেরকে উদ্ধার করে আজমিরীগঞ্জ উপজেলা স্বাস্থ্য কমপ্লেক্সে নিয়ে আসলে কর্তব্যরত চিকিৎসক তাদের মধ্যে চারজনকে মৃত ঘোষণা করেন। তিনি জানান, চারজনের লাশ পরিবারের কাছে হস্তান্তর করা হয়েছে। হতাহতরা সবাই ক্ষুদ্র ব্যবসায়ী। জেলা ত্রাণ ও পূর্ণবাসন অফিস সূত্রে জানা যায়, বজ্রপাতে মারা যাওয়া চারজনের প্রত্যেক পরিবারকে ২০ হাজার টাকা করে দেওয়া হবে। --
#####
#####
--bhorerkagoj.net--
--বজ্রপাত বজ্র নিহত বৃষ্টি মৃত্যু হত --
--ফসলের মাঠে বজ্রপাতে বাবা-ছেলের মৃত্যু--
--শনিবার, ১৩ জুন ২০১৫--
--কাগজ অনলাইন প্রতিবেদক:  জেলার কেশবপুরে বজ্রপাতে বাবা ও ছেলে নিহত হয়েছে। শনিবার বেলা সাড়ে ১২টার দিকে উপজেলার গোবিন্দপুরে এ ঘটনা ঘটেছে। নিহতদের পরিবারের সদস্যদের বরাত দিয়ে কেশবপুর থানার উপ-পরিদর্শক (এসআই) নজরুল ইসলাম জানান, গোবিন্দপুরের আব্দুল হামিদ ফকির (৪৫) স্থানীয় বিলে ফসলের মাঠে কাজ করছিলেন। বেলা ১২টার দিকে ছেলে আবু হুরাইরা (১৩) বাবার জন্য দুপুরের খাবার নিয়ে যায়। সাড়ে ১২টার দিকে বৃষ্টির সময় বজ্রপাতে ঘটনাস্থলেই বাবা-ছেলের মৃত্যু হয়। হুরাইরা স্থানীয় একটি মাদরাসায় হাফেজি পড়ত। কেশবপুর উপজেলা স্বাস্থ্য কমপ্লেক্সের জরুরি বিভাগের চিকিৎসক বাবলি দে জানান, মৃত অবস্থায় ওই দুইজনকে হাসপাতালে আনা হয়। --
#####
#####
--bhorerkagoj.net--
--বজ্রপাত বজ্র ঝড় বৃষ্টি হত --
--চট্টগ্রামে দুর্যোগপূর্ণ আবহাওয়ায় বিমানের শিডিউল বিপর্যয়--
--বৃহস্পতিবার, ১১ জুন ২০১৫--
--কাগজ অনলাইন ডেস্ক: দুর্যোগপূর্ণ আবহাওয়ায় চট্টগ্রাম শাহ আমানত আন্তর্জাতিক বিমানবন্দরে শিডিউল বিপর্যয় দেখা দিয়েছে। বিমানবন্দরের ব্যবস্থাপক স্কোয়াড্রন লিডার নূর-ই-আলম বলেন, ‘সকাল থেকে বিমানের শিডিউল স্বাভাবিক ছিল। দুপুরের পর ঝড়ো আবহাওয়ার কারণে ফ্লাইট চলাচল বিঘ্নিত হয়। এতে অভ্যন্তরীণ ও আন্তর্জাতিক রুটের মোট সাতটি ফ্লাইটের শিডিউল পরিবর্তন করতে হয়েছে।’ তা ছাড়া সকালে ঢাকা শাহজালাল বিমানবন্দরে নামতে না পেরে সেখানকার পাঁচটি ফ্লাইট চট্টগ্রামে অবতরণ করে বলে জানান বন্দর ব্যবস্থাপক। হঠাৎ বৃষ্টিতে নগরীর বিভিন্ন সড়ক হাঁটু পানিতে তলিয়ে জলাবদ্ধতার সৃষ্টি হয়েছে। একইসঙ্গে সৃষ্টি হয় যানজট। বৃষ্টির সঙ্গে বজ্রপাতও অব্যাহত ছিল। তবে ভারি বৃষ্টিপাত হলেও গরম কমেনি এতটুকু। বৃহস্পতিবার সকাল সাড়ে ১২টা থেকে নগরী ও আশপাশের এলাকায় মুষলধারে বৃষ্টি শুরু হয়। আবহাওয়া বিভাগ আড়াইঘণ্টায় ৬০ মিলিমিটার বৃষ্টিপাত রেকর্ড করেছে। নগরীর বহদ্দারহাট, মুরাদপুর, ষোলশহর ২নং গেট, ওয়াসা মোড়, জামালখান বাই লেন, চকবাজার, বাদুরতলা, কাপাশগোলা, বাকলিয়া, দেওয়ান বাজার, ডিসি রোড, স্টেশন রোড, কদমতলী, আগ্রাবাদ সিডিএ, হালিশহর এ ব্লক, পাঠানটুলি, মোগলটুলি ও শেখ মুজিব রোডের অংশ বিশেষ হাঁটু পানিতে তলিয়ে যায়। এ সময় ব্যস্ত সড়কগুলোতে দেখা দেয় তীব্র যানজট। --
#####
#####
--bhorerkagoj.net--
--বজ্রপাত বজ্র আহত নিহত হত --
--সাতক্ষীরায় বজ্রপাতে নিহত ৪--
--বুধবার, ১০ জুন ২০১৫--
--সাতক্ষীরা: সাতক্ষীরায় শ্যামনগরে বজ্রপাতে চারজন নিহত হয়েছেন। এ ঘটনায় আহত হয়েছেন আরো সাতজন। বুধবার সকালে এ ঘটনা ঘটে। বিস্তারিত আসছে… --
#####
#####
--bhorerkagoj.net--
--বজ্রপাত বজ্র আহত মৃত্যু হত --
--কুষ্টিয়ায় পৃথক বজ্রপাতে নারীসহ ৩ জনের মৃত্যু--
--বুধবার, ৩ জুন ২০১৫--
--কুষ্টিয়া প্রতিনিধি : জেলার দৌলতপুর উপজেলার পৃথক স্থানে বজ্রপাতে দুই নারীসহ তিনজনের মৃত্যু হয়েছে। দৌলতপুর থানার ভারপ্রাপ্ত কর্মকর্তা (ওসি) আমিনুল ইসলাম জানান, মঙ্গলবার রাত সাড়ে ৮টা থেকে সাড়ে ৯টার মধ্যে বজ্রপাতে ওই তিনজনের মৃত্যু হয়। তারা হলেন- দৌলতপুরের চুয়া মল্লিকপাড়ার গৃহবধূ নাজনীন (২৫), পিয়ারপুর ইউনিয়নের জয়ভোগা গ্রামের টুটুল (৩০) ও রিফায়েতপুর ইউনিয়নের লক্ষ্মীখোলা গ্রামের শহিদুল ইলামের স্ত্রী হাজেরা খাতুন (৪০)। তিনি আরও জানান, ঘটনার সময় নাজনীন বাড়ির আঙিনায় রান্না করছিলেন। আকাশে বিদ্যুৎ চমকানোর ফলে বজ্রপাত হলে নাজনীনের মৃত্যু হয়। রিফায়েতপুর ইউনিয়নের চেয়ারম্যান ইছাহক আলী জানান, লক্ষ্মীখোলা গ্রামে বাড়ির পাশেই পটলের ক্ষেতে কাজ করছিলেন শহিদুল ইলাম ও তার স্ত্রী হাজেরা খাতুন। তাদের ওপর বজ্রপাত হলে দু’জনই গুরুতর আহত হন। পরে স্ত্রী হাজের খাতুনের মৃত্যু হয়। এদিকে, পিয়ারপুর ইউনিয়ন চেয়ারম্যান জহুরুল করিম জানান, আকাশে বিদ্যুৎ চমকানোর সময় কানে ইয়ারফোন নিয়ে গান শুনছিলেন জয়ভোগা গ্রামের টুটুল (৩০)। এ সময় বজ্রপাতে তার মৃত্যু হয়। --
#####
#####
--bhorerkagoj.net--
--বজ্রপাত বজ্র ঝড় দুর্ঘটনা মারা মৃত্যু --
--সৌর প্যানেলে বজ্রপাত, দুই বোনের মৃত্যু--
--রবিবার, ২৪ মে ২০১৫--
--ময়মনসিংহ প্রতিনিধি : জেলার ফুলপুরে সৌরবিদ্যুতের প্যানেলে বজ্রপাতের ফলে ঘরে আগুন লেগে দুই বোনের মৃত্যু হয়েছে। কালবৈশাখী ঝড়ের সময় শনিবার রাত সাড়ে ১০টার দিকে এ দুর্ঘটনা ঘটে। মৃতরা হল- ফুলপুর উপজেলার রঘুনাথপুর গ্রামের মোখলেছুর রহমানের মেয়ে সুমা আক্তার (৬) ও তামান্না আক্তার (৪)। রঘুনাথপুর গ্রামের কৃষক মোখলেছুর রহমান জানান, রাতে ঝড়ের সময় সবাই বসত ঘরেই ছিলেন। রাত সাড়ে ১০টার দিকে একটি সুপারি গাছ ঘরের উপর ভেঙে পড়ে। একই সময় বজ্রপাত হয়। তাড়াহুড়া করে তিনি, তার স্ত্রী ও দুই মেয়ে বাইরে বের হন। অন্য দুই মেয়ে ঘরেই ছিল। কিছুক্ষণ পরে দেখেন ঘর থেকে ধুয়াঁ বের হচ্ছে। দ্রুত ঘরে ফিরে দেখেন ছোট দুই মেয়ে পুড়ে ঘটনাস্থলেই মারা গেছে। ফুলপুর থানার ভারপ্রাপ্ত কর্মকর্তা (ওসি) মাজহারুল হক জানান, শনিবার রাত সাড়ে ১০টার দিকে ফুলপুর উপজেলার রঘুনাথপুর গ্রামের উপর দিয়ে বয়ে যাওয়া কালবৈশাখী ঝড়ে মোখলেছুর রহমানের বসত ঘরে গাছ উপরে পড়ে। এ সময় বজ্রপাত হলে আকস্মিক আগুন লেগে দুই শিশু সুমা আক্তার ও তামান্না আক্তার মারা যায়। বজ্রপাতের কারণে সৌরবিদ্যুত থেকে আগুনের সূত্রপাত বলে প্রাথমিকভাবে ধারণা করা হচ্ছে বলে জানান ওসি। --
#####
#####
--bhorerkagoj.net--
--বজ্রপাত বজ্র আহত ঝড় নিহত মারা মৃত্যু হত --
--চট্টগ্রামে বজ্রপাতে ভাই-বোনের মৃত্যু--
--শনিবার, ১৬ মে ২০১৫--
--অনলাইন ডেস্ক: চট্টগ্রাম বাঁশখালী নাপোড়া এলাকায় বজ্রপাতে ভাইবোনের মৃত্যু হয়েছে। শনিবার সকাল সাড়ে ৯টার দিকে এ ঘটনা ঘটে। নিহতারা হল- মোহাম্মদ মোবারক হোসেন (১০) ও তার ছোট বোন জান্নাতুল বাকিয়া (৮)। তারা পূর্ব চালিয়া পাড়ার নুরুল আমিনের ছেলে-মেয়ে। বাঁশখালী উপজেলা স্বাস্থ্য কমপ্লেক্সের মেডিকেল অফিসার হীরক পাল জানান, সকালে বজ্রপাতে আহত দুই শিশুকে হাসপাতালে নিয়ে আসা হয়। কিন্তু হাসপাতালে আনার আগেই তারা মারা যায়। বাঁশখালী থানার ভারপ্রাপ্ত কর্মকর্তা (ওসি) স্বপন কুমার মজুমদার জানান, সকাল ৯টার দিকে ওই এলাকায় ঝড়ো হাওয়াসহ বজ্রপাত হলে বাড়ির সামনে আম কুড়াতে গিয়ে বজ্রপাতে ঘটনাস্থলেই দুই শিশুর মৃত্যু হয়। --
#####
#####
--bhorerkagoj.net--
--বজ্রপাত বজ্র দুর্ঘটনা মৃত্যু --
--সুনামগঞ্জে বজ্রপাতে ২ কৃষকের মৃত্যু--
--বৃহস্পতিবার, ১৪ মে ২০১৫--
--সুনামগঞ্জ প্রতিনিধি : জেলার দক্ষিণ সুনামগঞ্জ ও জামালগঞ্জে বজ্রপাতে দুই কৃষকের মৃত্যু হয়েছে। বৃহস্পিতবার সকাল পৌনে ৮টার দিকে এ দুর্ঘটনা ঘটে। দক্ষিণ সুনামগঞ্জ উপজেলার পাথারিয়া ইউনিয়ন পরিষদ চেয়ারম্যান আমিনুর রশীদ ও জামালগঞ্জ থানার ভারপ্রাপ্ত কর্মকর্তা (ওসি) আতিকুর রহমান জানান, বিষয়টি তারা শুনেছেন। বিস্তারিত আসছে… --
#####
#####
--bhorerkagoj.net--
--বজ্রপাত বজ্র ঝড় বৃষ্টি মারা মৃত্যু --
--গাংনীতে বজ্রপাতে ২ জনের মৃত্যু--
--রবিবার, ১০ মে ২০১৫--
--মেহেরপুর প্রতিনিধি : জেলার গাংনী উপজেলায় বজ্রপাতে গৃহবধূসহ দুজনের মৃত্যু হয়েছে। রবিবার সকাল পৌনে সাতটা থেকে সাতটার মধ্যে এ ঘটনা দুটি ঘটে। তারা হলেন— উপজেলার চরগোয়াল গ্রামের মৃত ইসমাইল হোসেনের ছেলে ভ্যানচালক আতিয়ার রহমান (৬০) ও কাজিপুর গ্রামের সৌদিপ্রবাসী লিটন হোসেনের স্ত্রী বিলকিস আরা (২৫)। গাংনী থানার ভারপ্রাপ্ত কর্মকর্তা (ওসি) আকরাম হোসেন জানান, সকালে কালবৈশাখী ঝড়ের সঙ্গে বৃষ্টিপাত হয়। একই সঙ্গে কয়েকবার বজ্রপাত হয়। ওই সময় আতিয়ার রহমান ঘরের বারান্দায় বসে ছিলেন। তখন বজ্রপাতে ঘটনাস্থলেই তিনি মারা যান। অন্যদিকে বিলকিস আরা উঠানে কাজ করার সময় বজ্রপাত হলে তিনিও ঘটনাস্থলেই মারা যান। --
#####
#####
--bhorerkagoj.net--
--বজ্রপাত বজ্র আহত ঝড় দুর্ঘটনা নিহত বৃষ্টি মারা মৃত্যু হত --
--বজ্রপাতে ঝরে গেল ১২ তাজা প্রাণ--
--বৃহস্পতিবার, ৭ মে ২০১৫--
--কাগজ অনলাইন প্রতিবেদক: সারাদেশে ঝড় ও বৃষ্টির সময় বজ্রপাতে ১২ জন নিহতের খবর পাওয়া গেছে। এদের মধ্যে ময়মনসিংহে দুই স্কুলছাত্রসহ পাঁচজন, সিরাজগঞ্জে তিনজন, কুমিল্লায় মা-ছেলে এবং চট্টগ্রাম ও বি.বাড়িয়ায় দুই স্কুল শিক্ষার্থী রয়েছেন। জেলা প্রতিনিধিদের পাঠানো সংবাদ তুলে ধরা হলো। সিরাজগঞ্জ:সিরাজগঞ্জের শাহজাদপুরে বজ্রপাতে তিন যুবকের মৃত্যু হয়েছে। বৃহস্পতিবার বিকালের দিকে ঝড় ও বৃষ্টিপাতের সময় বজ্রপাতে তাদের মৃত্যু হয়। নিহতরা হলেন- শাহজাদপুর উপজেলার কায়েমপুর ইউনিয়নের চর আঙ্গারু গ্রামের ফরহাদ হোসেন, হাবিবুল্লাহ নগর ইউনিয়নের নাড়–য়া গ্রামের শাহের আলী ও পোরজনা ইউনিয়নের জামিরতা গ্রামের আইয়ুব আলী। কায়েমপুর ইউপি সদস্য সিদ্দিক বিশ্বাস, পোরজনা ইউপি সদস্য আলতাফ হোসেন এ তথ্য নিশ্চিত করে জানান, নিহত ফরহাদ হোসেন চর আঙ্গারু সরকারি প্রাথমিক বিদ্যালয়ের সামনে দিয়ে যাবার সময় বজ্রপাতে নিহত হন। এছাড়া শাহের আলী জমিতে কাজ করার সময় ও আইয়ুব আলী জামিরতা কলেজ রোর্ডের সামনে বজ্রপাতে মারা যান। শাহজাদপুর থানার ভারপ্রাপ্ত কর্মকর্তা (ওসি) শাহাব উদ্দিন খলিফা ঘটনাটি শুনেছেন বলে নিশ্চিত করেছেন। কুমিল্লা প্রতিনিধি জানান, কুমিল্লার বরুড়া উপজেলার কাছিয়া পুকুরিয়া গ্রামে বজ্রপাতে মা-ছেলের মৃত্যু হয়েছে। বিকাল সাড়ে ৩টার দিকে উপজেলার শাকপুর ইউনিয়নের কাছিয়াপুকুরিয়া গ্রামে এ দুর্ঘটনা ঘটে। নিহতরা হলেন- উপজেলার কাছিয়াপুকুরিয়া গ্রামের ফয়জুন্নেছা ও তার ছেলে মহসিন মিয়া।আহত হয়েছেন নাতি রবিউল আলম। রবিউলকে বরুড়া স্বাস্থ্য কমপ্লেক্সে ভর্তি করা হয়েছে। আমাদের চট্টগ্রাম প্রতিনিধি জানান, জেলার ভূজপুর থানার দাঁতমারা ইউনিয়নের সগিরপাড়া এলাকায় বজ্রপাতে মো. সাকিব নামে পঞ্চম শ্রেণির এক শিক্ষার্থী নিহত হয়েছে। বিকাল সাড়ে পাঁচটার দিকে এ ঘটনা ঘটে। সাকিব সগিরপাড়া এলাকার নুরুল আলমের ছেলে। সাকিবের চাচা নাছির উদ্দিন বলেন, বিকালে বন্ধুদের সঙ্গে বাড়ির পাশে একটি মাঠে খেলতে যায় সাকিব। সেখানে হঠাৎ বজ্রপাতে ঘটনাস্থলে মারা যায় সে। ব্রাহ্মণবাড়িয়ার কসবায় স্কুল থেকে বাড়ি ফেরার পথে বজ্রপাতে জান্নাতুল ফেরদৌস পিংকি নামে এক স্কুল ছাত্রীর মৃত্যু হয়েছে। ডিংকি পৌর এলাকার আকসিনা গ্রামের আব্দুল আওয়ালের মেয়ে। ময়মনসিংহের তিন উপজেলায় বজ্রপাতে দুই স্কুলছাত্রসহ পাঁচজনের মৃত্যু হয়েছে। বৃহস্পতিবার সকালে কালবৈশাখী ঝড়ের সময় বজ্রপাতে তারা মারা যান। নিহতের মধ্যে হালুয়াঘাট উপজেলার ধারা ইউনিয়নের বালিয়াকান্দা ও করুয়াপাড়া গ্রামে মারা যান দুই কৃষক। তারা হলেন জমসেদ আলী ও রুবেল মিয়া। মাঠে কাজ করার সময় তারা মারা যান। এছাড়া ধোবাউড়া উপজেলায় পৃথক স্থানে বজ্রপাতে মারা গেছে তৃতীয় ও সপ্তম শ্রেণীর দুই ছাত্র। এদের মধ্যে নিহত দেলোয়ার উপজেলার গুজিরকান্দি সরকারি প্রাথমিক বিদ্যালয়ের তৃতীয় শ্রেণির ছাত্র। তার পিতার নাম আতর খাঁ। একই সময় উপজেলার চারুয়াপাড়া গ্রামে বজ্রপাতে স্কুলছাত্র মোশাররফ হোসেন মারা যায়। মোশাররফ ভেদিকুড়া জুনিয়র স্কুলের সপ্তম শ্রেণীর শিক্ষার্থী। এছাড়া জেলার ফুলপুর উপজেলার ৪ নং সিংহেশ্বর ইউনিয়নের ধনারভিটা গ্রামে বজ্রপাতে মারা যান কফিল উদ্দিন নামে এক ব্যক্তি। --
#####
#####
--bhorerkagoj.net--
--বজ্রপাত বজ্র আহত বৃষ্টি মারা মৃত্যু হত --
--৫ জেলায় বজ্রপাতে ৮ জনের মৃত্যু--
--শনিবার, ২ মে ২০১৫--
--অনলাইন ডেস্ক : দেশের পাঁচ জেলায় বজ্রপাতে স্কুলছাত্রী ও গৃহবধূসহ আট জনের মৃত্যু হয়েছে। সুনামগঞ্জ, শেরপুর, দিনাজপুর, জামালপুর ও গাইবান্ধায় শনিবার সকাল সাতটা থেকে নয়টার মধ্যে এসব ঘটনা ঘটে। আমাদের প্রতিনিধিরা জানাচ্ছেন বিস্তারিত- সুনামগঞ্জ : জেলার তিন উপজেলায় বজ্রপাতে চারজনের মৃত্যু হয়েছে। তাদের মধ্যে একজন গৃহবধূ, বাকি তিনজন কৃষক। মৃতরা হলেন- দিরাইয়ের উর্ধানপুর গ্রামের রমজান আলীর ছেলে আব্দুল কাদের (১৮) ও মাহতাবপুর গ্রামের মৃত শচীন্দ্র দাসের ছেলে হরিবক্ত দাস (৪৫), তাহিরপুরের কুনারচড়া গ্রামের আব্দুল বাসিতের স্ত্রী রাশিদা বেগম (৪০) এবং ধর্মপাশার শিবরামপুর গ্রামের মৃত পচা মিয়ার ছেলে আব্দুল জলিল (৫০)। ভাটিপাড়া ইউনিয়ন পরিষদের চেয়ারম্যান মঞ্জুরুল ইসলাম চৌধুরী লিটন জানান, সকালে গ্রামের পাশে কালিগুটা হাওরে ধান কাটতে যান কৃষক কাদের ও হরিবক্ত। পৌনে নয়টার দিকে হঠাৎ বজ্রপাতে ঘটনাস্থলে তাদের মৃত্যু হয়। দিরাই থানার ভারপ্রাপ্ত কর্মকর্তা (ওসি) বায়েস আলম জানান, তিনি বজ্রপাতে দুই জনের মৃত্যুর খবর পেয়েছেন। অন্যদিকে, তাহিরপুরের কুনারচড়া গ্রামের রাশিদা বেগম বাড়ির পাশের মাঠে গরু চড়াতে গিয়ে সকাল নয়টার দিকে বজ্রপাতে মারা যান। ধর্মপাশা উপজেলার মধ্যনগর থানার ওসি মো. হাসানুজ্জামান জানান, শিবরামপুর গ্রামের কৃষক আব্দুল জলিল শনিবার সকাল ৭টার দিকে মাঠে কাজ করতে যান। এ সময় বজ্রপাতে তার মৃত্যু হয়। শেরপুর : জেলার নালিতাবাড়ীতে বজ্রপাতে মরিয়ম খাতুন (১৩) নামে এক স্কুলছাত্রীর মৃত্যু হয়েছে। উপজেলার সীমান্তবর্তী সমেশচূড়া গ্রামে শনিবার সকালে এ ঘটনা ঘটে। সে ওই গ্রামের নুর হোসেনের মেয়ে এবং স্থানীয় সমেশচূড়া উচ্চ বিদ্যালয়ের সপ্তম শ্রেণীর ছাত্রী ছিল। নালিতাবাড়ী থানার ওসি একেএম আমিনুল হক ও পোড়াগাঁও ইউপি চেয়ারম্যান মো. আজাদ মিয়া পরিবারের বরাত দিয়ে জানান, সকাল সোয়া ৭টায় মক্তবে পড়তে যাওয়ার সময় বজ্রপাতে মরিয়ম খাতুনের মৃত্যু হয়। দিনাজপুর : জেলার বিরামপুরে বজ্রপাতে মো. ফেরদৌস (৪০) নামে এক কৃষকের মৃত্যু হয়েছে। উপজেলার আখিরা চাঁদপুর এলাকায় শনিবার সকাল ৯টায় এ ঘটনা ঘটে। মৃত ফেরদৌস বিরাপুর উপজেলার শিমুলতলী গ্রামের ইয়াদ আলীর ছেলে। বিরামপুর থানার ওসি আমিরুল ইসলাম প্রত্যক্ষদর্শী মো. মাহবুর রহমানের বরাত দিয়ে জানান, সকালে ধান কাটতে যাওয়ার সময় বজ্রপাতে ফেরদৌস নামে এক কৃষকের পুরো শরীর ঝলসে যায়। পরে তাকে উদ্ধার করে উপজেলা স্বাস্থ্য কমপ্লেক্সে নিয়ে যাওয়া হয়। এ সময় সেখানকার কর্তব্যরত চিকিৎসক তাকে মৃত ঘোষণা করেন। জামালপুর : ধান কাটার সময় জেলার দেওয়ানগঞ্জ উপজেলায় বজ্রপাতে মারা গেছেন রুবেল হোসেন (১৬) নামে এক তরুণ। এ সময় আহত হয়েছেন তার বাবা আব্দুল মজিদ। উপজেলার চরহাতিভাঙ্গা গ্রামে শনিবার সকাল সাড়ে ১০টায় এ ঘটনা ঘটে। হাতিভাঙ্গা ইউনিয়ন পরিষদ চেয়ারম্যান মো. আবু হানিফ জানান, সকালে আব্দুল মজিদ ছেলে রুবেলকে সঙ্গে নিয়ে ক্ষেতে ধান কাটতে যান। এ সময় বজ্রপাতে মাঠেই মারা যান ছেলে এবং বাবা আহত হন। বাবাকে উদ্ধার করে দেওয়ানগঞ্জ উপজেলা স্বাস্থ্য কমপ্লেক্সে ভর্তি করা হয়েছে। গাইবান্ধা : জেলার পৌর এলাকায় বজ্রপাতে নারায়ণ রবিদাস (৪০) নামে এক যুবকের মৃত্যু হয়েছে। এ সময় তার স্ত্রী ফিগনি রবিদাস (৩৫) গুরুতর আহত হয়েছেন। সদর উপজেলার কুঠিপাড়ার মিতালী বাজার এলাকায় শনিবার সকাল ৯টার দিকে এ ঘটনা ঘটে। স্থানীয়রা জানান, ফিগনি রবিদাস সকালে বৃষ্টির মধ্যে রান্না ঘরে কাজ করছিলেন। এ সময় তার স্বামী নারায়ণ রবিদাস পাশে বসে ছিলেন। হঠাৎ করে রান্না ঘরের টিনের উপর বজ্রপাতের ঘটনা ঘটে। এতে নারায়ণ রবিদাস ও স্ত্রী ফিগনি রবিদাস গুরুতর আহত হন। পরে আহত অবস্থায় তাদের উদ্ধার করে গাইবান্ধা সদর আধুনিক হাসপাতালে নেওয়া হলে কর্তব্যরত চিকিৎসক নারায়ণ চন্দ্র রবিদাসকে মৃত ঘোষণা করেন। গাইবান্ধা আধুনিক সদর হাসপাতালের জরুরি বিভাগের কর্তব্যরত ডা. আশরাফুল হোসেন জানান, নারায়ণ চন্দ্র হাসপাতালে পৌঁছানোর আগেই মারা যান। আহত ফিগনি রবিদাস হাসপাতালে চিকিৎসাধীন রয়েছেন। --
#####
#####
--bhorerkagoj.net--
--বজ্রপাত বজ্র মৃত্যু হত --
--দিরাইয়ে বজ্রপাতে ২ কৃষকের মৃত্যু--
--শনিবার, ২ মে ২০১৫--
--অনলাইন ডেস্ক : জেলার দিরাই উপজেলায় বজ্রপাতে দুই কৃষকের মৃত্যু হয়েছে। উপজেলার কালিগুটা হাওর এলাকায় শনিবার সকাল পৌণে ৯টার দিকে এ ঘটনা ঘটে। মৃতরা হলেন- উপজেলার ভাটিপাড়া গ্রামের রমজান আলীর ছেলে আব্দুল কাদের (১৮) ও মাহতাবপুর গ্রামের মৃত শচীন্দ্র দাসের ছেলে হরিবক্ত দাস (৪৫)। ভাটিপাড়া ইউনিয়ন পরিষদের চেয়ারম্যান মঞ্জুরুল ইসলাম চৌধুরী লিটন জানান, সকালে ভাটিপাড়া গ্রামের পাশে কালিগুটা হাওরে ধান কাটতে যান কাদের ও হরিবক্ত। এ সময় হঠাৎ বজ্রপাতে ঘটনাস্থলে তাদের মৃত্যু হয়। তিনি আরও জানান, বিষয়টি দিরাই উপজেলা নির্বাহী কর্মকর্তা (ইউএনও) মো. আলতাফ হোসেনকে জানানো হয়েছে। দিরাই থানার ভারপ্রাপ্ত কর্মকর্তা (ওসি) বায়েস আলম জানান, তিনি বজ্রপাতে দুই জনের মৃত্যুর খবর পেয়েছেন। --
#####
#####
--bhorerkagoj.net--
--বজ্রপাত বজ্র ঝড় মৃত্যু --
--কালবৈশাখীর ছোবলে তছনছ ব্রাহ্মণবাড়িয়া, নিহত ১--
--সোমবার, ২০ এপ্রিল ২০১৫--
--কাগজ অনলাইন প্রতিবেদক: জেলার উপর দিয়ে বয়ে যাওয়া কালবৈশাখী ঝড়ে তছনছ হয়ে গেছে ব্রাহ্মণবাড়িয়া জেলা বিস্তীর্ণ এলাকায়। সোমবার রাত সাড়ে আটটার দিকে কালবৈশাখী আঘাত হানে। ঝড়ে নবীনগর উপজেলায় একজনের মৃত্যুর খবর পাওয়া গেছে। এছাড়া ঝড়ে শত শত ঘরবাড়ি বিদ্ধস্ত হয়েছে। উপড়ে পড়েছে শতশত গাছ। এছাড়া বজ্রপাতে আশুগঞ্জ তাপবিদ্যুৎ কেন্দ্রের তিনটি ইউনিটে বিদ্যুৎ উৎপাদন বন্ধ হয়ে গেছে। ঝড় থেমে যাওয়ার পর বিদ্যুৎ ইউনিটগুলো ঠিক করার চেষ্টা করা হচ্ছে। --
#####
#####
--bhorerkagoj.net--
--বজ্রপাত বজ্র ঝড় বৃষ্টি হত --
--৬ ঘণ্টায় ৭৪ মিলিমিটার বৃষ্টি চট্টগ্রামে--
--সোমবার, ৬ এপ্রিল ২০১৫--
--কাগজ অনলাইন প্রতিবেদক: রোদ ঝলমলে সকালের পর হঠাৎ আকাশে কালো মেঘের আনাগোনা। তারপর বজ্রপাতের সাথে মুষলধারে শুরু বৃষ্টি। সোমবার সকাল সাড়ে ১০টার দিকে শুরু হওয়া বৃষ্টি বিরামহীনভাবে পড়েছে বেলা দেড়টা পর্যন্ত। সকালে অফিসগামী নগরবাসী আর পরীক্ষা শেষে এইচএসসি পরীক্ষার্থীরা পড়েছেন চরম ভোগান্তিতে। সকাল ছয়টা থেকে দুপুর ১২টা পর্যন্ত ছয় ঘণ্টায় চট্টগ্রামে বৃষ্টিপাত রেকর্ড করা হয়েছে ৭৪ মিলিমিটার। এতে নগরীর আগ্রাবাদ, মুরাদপুর, হামজারবাগ, ষোলশহর, রৌফাবাদ, দুই নম্বর গেইট, বাদুরতলা, মোহাম্মদপুর এবং বাকলিয়া ও হালিশহরের কয়েকটি এলাকায় সড়কে গোড়ালি পরিমাণ পানি জমে গেছে। পতেঙ্গা আবহাওয়া অফিসের আবহাওয়াবিদ ফরিদ আহমদ বলেন, বছরের এই সময়ে কালবৈশাখী ঝড় হয়, সঙ্গে বৃষ্টিও থাকে। “কাল বৈশাখীর প্রভাবেই সকাল থেকে বৃষ্টি হচ্ছে। ছয় ঘণ্টায় বৃষ্টি রেকর্ড হয়েছে ৭৪ মিলিমিটার। আজ আরও বৃষ্টি হতে পারে। আগামীকালও বৃষ্টি হবে।” এদিকে ঝড়ো হাওয়া এবং বজ্রপাতসহ বৃষ্টিতে নগরীর প্রধান সড়কগুলোকে লোক সমাগম কমে যায়। বিভিন্ন সড়কে ও সড়কের গর্তে জমে থাকা পানির কারণে চরম ভোগান্তিতে পড়েন পথচারীরা। যান চলাচল কম থাকায় দুপুরে এইচএসসি পরীক্ষা শেষে পরীক্ষার্থীদের সড়কে দাঁড়িয়ে থাকতে দেখা গেছে। বৃষ্টিতে নগরীর বাকলিয়া থানা প্রাঙ্গণে পানি ঢুকে পড়েছে। নগরীর হামজারবাগ এলাকার বাসিন্দা শহীদুল আনোয়ার বলেন, সকাল সাড়ে ১১টার দিকেই হামজারবাগ-মুরাদপুর-মোহাম্মদপুর এলাকার সড়কে গোড়ালি পরিমাণ পানি উঠে গেছে। “এভাবে বৃষ্টি পড়তে থাকলে বিকালের মধ্যে হাঁটু পানি জমে যাবে।” --
#####
#####
--bhorerkagoj.net--
--বজ্রপাত বজ্র আহত ঝড় দুর্ঘটনা নিহত বৃষ্টি মারা মৃত্যু হত --
--বজ্রপাতে মা-মেয়েসহ ৬ জনের মৃত্যু--
--সোমবার, ৩০ মার্চ ২০১৫--
--কাগজ অনলাইন প্রতিবেদক: চাঁপাইনবাবগঞ্জ, দিনাজপুরে ও নওগাঁয় সোমবার বিকেল ও সন্ধ্যায় পৃথক বজ্রপাতে মা-মেয়েসহ ছয়জনের মৃত্যু হয়েছে। চাঁপাইনবাবগঞ্জের শিবগঞ্জ উপজেলার ছত্রাজিতপুর ইউনিয়নের বহলাবাড়ী রাধাকান্তপুর গ্রামে সোমবার বিকেলে ঝড়ের সময় ঘরের টিন উড়ে যাওয়া ঠেকানোর কাজ করছিলেন মোফাজ্জাল বিশ্বাসের ছেলে সাইদুর রহমান (২৫)। এ সময় বজ্রপাতে গুরুতর আহত হন তিনি। চাঁপাইনবাবগঞ্জ সদর হাসপাতালে নেওয়ার পথে তিনি মারা যায়। এদিকে, সদর উপজেলার নারায়নপুর ইউনিয়নের সূর্যনায়ণপুর সোনার্দিচরে বজ্রপাতে আশরাফুলের স্ত্রী ফুলেরা বেগম (৩৫) ও তার মেয়ে ববিতা (৯) মারা যান। সোমবার বিকেলে বাড়ির উঠানে কাজ করার সময় এ ঘটনা ঘটে। নারায়নপুর ইউনিয়ন পরিষদের চেয়ারম্যান আলমগীর কবির বিষয়টি নিশ্চিত করেছেন। চাঁপাইনবাবগঞ্জ সদর হাসপাতালের জরুরি বিভাগের চিকিৎসক ডা. রুহুল আমিন জানান, সোমবার বিকেল ৫টার দিকে মৃত সাইদুরকে নিয়ে তার স্বজনরা হাসপাতালে আসেন। তিনি আরও জানান, সদর উপজেলা কালিনগর গ্রামের বিসারত আলীর স্ত্রী সমেরা বেগম (৩৫) বজ্রপাতে আহত হয়ে সদর হাসপাতালে আসেন। তাকে আশঙ্কাজনক অবস্থায় রাজশাহী মেডিকের কলেজ হাসপাতালে পাঠানো হয়েছে। এদিকে দিনাজপুর বিরলের ঢেলাপীরে সোমবার সন্ধ্যা সাড়ে ৬টায় বজ্রপাতে মনোয়ারা বেগম (৫০) ও মো. মহবুর রহমান (৩২) নামে দু’জনের মৃত্যু হয়েছেন। এ সময় আহত হন মহবুর রহমানের স্ত্রী নাসিমা বেগম (২৫) ও ছেলে বাবু (১)। মনোয়ারা বেগম উপজেলার কালিয়াগঞ্জ গোপিনাথপুর গ্রামের মো. আব্দুল খালেকের স্ত্রী এবং মহবুর রহমান বামনগাঁও গ্রামের মো. আইনুল ইসলামের ছেলে। বিরল থানার উপ-পরিদর্শক (এসআই) মো. নুরুজ্জামান জানান, শহরে এক আত্মীয়ের বাড়িতে দাওয়াত খেয়ে গ্রামে ফেরার পথে উপজেলার ঢেলাপীরে বজ্রপাতে মহবুর রহমান মারা যান। আহত অবস্থায় মনোয়ারা বেগম, নাসিমা বেগম ও বাবুকে বিরল উপজেলা কমপ্লেক্সে নেওয়া হয়। চিকিৎসক মনোয়ারা বেগমকে মৃত ঘোষণা করেন। বিরল থানার ভারপ্রাপ্ত কর্মকর্তা (ওসি) মো. আব্দুল হাই সরকার বজ্রপাতে দু’জনের মৃত্যুর বিষয়টি নিশ্চিত করেছেন। অন্যদিকে জেলার ধামইরহাটে বজ্রপাতে ইটভাটার শ্রমিক নিহত হয়েছেন। উপজেলার খেলনা ইউনিয়নের রসপুর গ্রামে সোমবার রাত সাড়ে ৮টার দিকে এ দুর্ঘটনা ঘটে। নিহত ইটভাটার শ্রমিকের নাম মাহমুদুল হাসান (৩৫)। তিনি উপজেলার রসপুর গ্রামের আব্দুস সাত্তারের ছেলে। ধামইরহাট থানার ভারপ্রাপ্ত কর্মকর্তা (ওসি) মীর্জা আব্দুস সালাম জানান, প্রতিদিনের মতো ইটভাটায় কাজ করছিলেন মাহমুদুল হাসান। রাত সাড়ে ৮টার দিকে উপজেলায় বৃষ্টিপাত হচ্ছিল। সে সময় মাহমুদুল ইটভাটার কাজ শেষ করে বাড়িতে ফেরার সময় বজ্রপাতের ঘটনা ঘটে। এতে ঘটনাস্থলেই মাহমুদুল হাসান মারা যান। --
#####
#####
--bhorerkagoj.net--
--বজ্রপাত বজ্র আহত বৃষ্টি মৃত্যু হত --
--মেলান্দহে বজ্রপাতে কৃষকের মৃত্যু--
--সোমবার, ২২ সেপ্টেম্বর ২০১৪--
--কাগজ প্রতিবেদক, জামালপুর : জেলার মেলান্দহ উপজেরায় বজ্রপাতে দেলোয়ার হোসেন দেলু (৩০) নামে এক কৃষকের মৃত্যু হয়েছে। স্থানীয় সূত্র জানায়, গত শনিবার দুপুরে উপজেলার আমবাড়িয়া গ্রামের তমেজ উদ্দিনের পুত্র দেলোয়ার হোসেন দেলু বৃষ্টির মধ্যে মাঠে কাজ করার সময় বজ্রপাতের ঘটনা ঘটলে তিনি আহত হন। পরে স্থানীয় লোকজন মেলান্দহ হাসপাতালে নিয়ে গেলে কর্তব্যরত চিকিৎসক তাকে মৃত বলে ঘোষণা করেন। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত --
--দিনাজপুরে বজ্রপাতে ২ জনের মৃত্যু, আহত ১০ শিক্ষার্থী--
--সোমবার, ১৭ আগস্ট ২০১৫--
--দিনাজপুর প্রতিনিধি : জেলার বোচাগঞ্জ উপজেলায় গতকাল রোববার দুপুরে বজ্রপাতে ২ জন নিহত এবং ১০ স্কুলছাত্র আহত হয়েছে। শিক্ষার্থীরা জানান, দুপুর দেড়টার দিকে বজ্রপাত হলে দেউর উচ্চ বিদ্যালয়ে ষষ্ঠ শ্রেণির ছাত্র বাপ্পী মারা যায়। এ ঘটনায় দেউর উচ্চ বিদ্যালয়ের সপ্তম শ্রেণির শিক্ষার্থী শিরিন আক্তার, মকছেদ আলম, ষষ্ঠ শ্রেণির সুরেশ চন্দ্র, সাবির হোসেন, সাইদুর রহমান, দেউর সরকারি প্রাথমিক বিদ্যালয়ের প্রথম শ্রেণির ছাত্র রিফাত রহমান, মতিউর রহমানসহ ১০ জন আহত হয়। আহতদের বোচাগঞ্জ উপজেলা স্বাস্থ্য কমপ্লেক্সে ভর্তি করা হয়েছে। পরে স্কুলজুড়ে বজ্রপাত আতঙ্ক ছড়িয়ে পড়লে স্কুল ছুটি ঘোষণা করা হয়। এদিকে একই সময় বজ্রপাতে মুর্শিদহাট ইউনিয়নের জালগাঁও গ্রামের কৃষক নেগর চন্দ্র রায়ের ছেলে শ্যামল চন্দ্র রায়ের (৩০) মৃত্যু হয়। শ্যামল চন্দ্র ওই সময় জমিতে কাজ করছিল। --
#####
#####
--bhorerkagoj.net--
--বজ্রপাত বজ্র ক্ষতি দুর্ঘটনা নিহত মারা হত --
--কুয়াকাটায় বজ্রপাতে যুবকের মৃত্যু--
--রবিবার, ২০ সেপ্টেম্বর ২০১৫--
--কুয়াকাটা প্রতিনিধি : কুয়াকাটার তাহেরপুর গ্রামে বজ্রপাতে আল-আমিন (২৬) নামে এক যুবক মারা গেছে। গত শুক্রবার দুপুর সাড়ে ১২টার দিকে এ দুর্ঘটনা ঘটে। প্রত্যক্ষদর্শী কুয়াকাটা খানাবাদ কলেজের অফিস সহকারী ওই গ্রামের মো. শহিদুল ইসলাম সরদার জানিয়েছেন, আল-আমিন তার এক ভাগ্নেকে নিয়ে মৎস্য বন্দর আলীপুর থেকে বাড়ির উদ্দেশ্যে যাচ্ছিল। বাড়ির সামনে রাস্তায় বজ্রপাতের শিকার হয়ে ঢলে পড়লে আশপাশের লোকজন ছুটে আসে। নিহত আল-আমিনের অপেক্ষাকৃত দূরে থাকা ভাগ্নের কোনো ক্ষতি হয়নি। আল-আমিনের বাবার নাম আফজাল খান। পেশায় রাজমিস্ত্রী আল-আমিন এক সন্তানের জনক। এ ঘটনায় তাহেরপুর গ্রামে শোকের ছায়া নেমে এসেছে। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি হত --
--মেহেন্দিগঞ্জে বজ্রপাতে ব্যবসায়ী নিহত--
--রবিবার, ২০ সেপ্টেম্বর ২০১৫--
--মেহেন্দিগঞ্জ (বরিশাল) প্রতিনিধি : বরিশালের মেহেন্দিগঞ্জে বজ্রপাতে বাবুল মোল্লা নামের এক ব্যবসায়ী নিহত হয়েছেন। আহত হয়েছে জসীম উদ্দিন নামের অপর এক ব্যবসায়ী। গত শুক্রবার দুপুর ২টার দিকে উপজেলার চরগোপালপুর ইউনিয়নের চরলেঙ্গুটিয়া গ্রামে এ ঘটনা ঘটে। নিহত বাবুল মোল্লা লেগুটিয়া এলাকার আজিজ মোল্লার ছেলে। চরগোপালপুর ইউনিয়নের ইউপি সদস্য মো. মনির হোসেন ঘটনার সত্যতা নিশ্চিত করে জানান, শুক্রবার দুপুরে লেঙ্গুটিয়া বাজারের ব্যবসায়ী বাবুল মোল্লা অপর ব্যবসায়ী জসিম উদ্দিনকে সঙ্গে নিয়ে বাড়ি ফিরছিলেন। পথিমধ্যে বৃষ্টি শুরু হলে তারা লেঙ্গুটিয়া মুসলিম বালিকা বিদ্যালয়ের সামনে একটি দোকানে আশ্রয় নেন। এ সময় আকস্মিক একটি বজ্রপাত ওই দোকানের সামনে পড়লে এতে ঘটনাস্থলেই বাবুল মোল্লা নিহত হন। এ বিষয়ে মেহেন্দিগঞ্জ থানার অফিসার ইনচার্জ উজ্জ্বল কুমার দে বলেন, গুরুতর আহত জসীম উদ্দিনকে স্বজনরা বরিশাল শেবাচিম হাসপাতালে নিয়ে গেছেন। --
#####
#####
--bhorerkagoj.net--
--বজ্রপাত বজ্র আহত নিহত হত --
--খাগড়াছড়িতে বজ্রপাতে পুলিশ সদস্য নিহত আহত ১--
--বুধবার, ২ সেপ্টেম্বর ২০১৫--
--কাগজ প্রতিবেদক, খাগড়াছড়ি : খাগড়াছড়ি জেলার রামগড় উপজেলার নাকাপা এলাকায় বজ্রপাতে কর্তব্যরত পুলিশ সদস্য শরীফ আহমেদ নিহত হয়েছেন। এ সময় আহত হয়েছেন এক পুলিশ সদস্য। রামগড় থানার অফিসার ইনচার্জ মুহাম্মদ মাঈনুদ্দীন খাঁন জানান, রাত ১২টার দিকে রামগড় উপজেলার নাকাপায় কর্তব্যরত ছিল পুলিশের একটি দল। এ সময় হঠাৎ বজ্রপাত হলে ঘটনাস্থলেই পড়ে যান পুলিশ সদস্য শরীফ আহমেদ ও আলফাজ উদ্দিন। পরে অন্য সদস্যরা তাদের উদ্ধার করে খাগড়াছড়ি আধুনিক সদর হাসপাতালে পাঠালে কর্তব্যরত চিকিৎসকরা শরীফ আহমেদকে মৃত ঘোষণা করেন এবং গুরুতর আহত আলফাজ উদ্দিনকে উন্নত চিকিৎসার জন্য চট্টগ্রাম আর্মি মেডিকেল কলেজ হাসপাতালে পাঠানো হয়। নিহত শরীফের বাড়ি কুমিল্লা জেলার সদর উপজেলার আনন্দ নগর এলাকায়। আহত এলতাজ উদ্দিনের বাড়ি চট্টগ্রামে। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মৃত্যু হত হতাহত --
--চার স্থানে বজ্রপাতে নিহত ২, আহত ৬--
--মঙ্গলবার, ৬ অক্টোবর ২০১৫--
--সারা দেশ ডেস্ক : দেশের চার স্থানে বজ্রপাতে দুইজন নিহত ও ছয়জন আহত হয়। ভোরের কাগজ প্রতিনিধিদের পাঠানো সংবাদ : টেকনাফ (কক্সবাজার) : টেকনাফে বজ্রপাতে এক ব্যক্তি মর্মান্তিকভাবে নিহত হয়। সে টেকনাফ উপজেলার হোয়াইক্যংয়ের উত্তর পাড়া গ্রামের মৃত ওয়াজেদ বলির ছেলে ছৈয়দ আহমদ (৭৫)। গত রোববার দুপুর আড়াইটার দিকে বাড়ির পাশের রাস্তায় এ ঘটনা ঘটে। জানা যায়, নিহত ছৈয়দ আহমদ জোহরের নামাজ শেষে বাড়িতে গিয়ে দুপুরে খাওয়া শেষে হোয়াইক্যং স্টেশনে আসছিলেন। বাড়ি থেকে সামান্য দূরে রাস্তায় পৌঁছলে হঠাৎ করে বজ্রপাত তার শরীরে পড়লে তিনি ঘটনাস্থলে নিহত হন। নিহতের একস্ত্রীসহ ৩ ছেলে ও ৩ মেয়ে রয়েছে। হোয়াইক্যং পুলিশ ফাঁড়ির ইনচার্জ এসআই শামীউর রহমান সংবাদের সত্যতা নিশ্চিত করেছেন। নাইক্ষ্যংছড়ি (বান্দরবান) : পার্বত্য বান্দরবানের নাইক্ষ্যংছড়ি ও কক্সবাজারের রামুর গর্জনিয়া ইউনিয়নে বজ্রপাতে এক নারীর মৃত্যু ও একই পরিবারের শিশুসহ অন্তত চার জন গুরুত্বর আহত হয়। গত রোববার বিকেল সাড়ে ৩টার দিকে পৃথক এ দুর্ঘটনা ঘটে। নিহত মহিলার নাম উম্মে খাইর (৩৭)। সে নাইক্ষ্যংছড়ি উপজেলা মহিলা আওয়ামী লীগের সদস্য ও সদর ইউনিয়নের আদর্শ গ্রামের ফরিদুল আলমের স্ত্রী। তার তিন ছেলে ও পাঁচ মেয়ে রয়েছে। স্থানীয় সূত্র জানায়, বিকেলে বাগানের কলাগাছ থেকে কলার ছড়া নিয়ে বাড়িতে যাচ্ছিল উম্মে খাইর। এ সময় হঠাৎ বজ্রপাতের প্রচন্ড আঘাতে ঘটনাস্থলেই তিনি প্রাণ হারান। নাইক্ষ্যংছড়ি উপজেলা নির্বাহী অফিসার এস এম শাহেদুল ইসলাম জানান, রোববার সন্ধ্যায় ঘটনাস্থল পরিদর্শন করে তিনি প্রশাসনের পক্ষ থেকে উম্মে খাইরের দাফনের ব্যবস্থা করেন। এদিকে একই সময়ে বজ্রপাতের আঘাতে পৃথক ঘটনায় নাইক্ষ্যংছড়ি সদর ইউনিয়নের কালুকাটা গ্রামে কবির আহমদের স্ত্রী শামশুন নাহার, ফাতেমা বেগম, শিশু মেয়ে হুমাইরা ও রামু উপজেলার গর্জনিয়া ইউনিয়নের মোক্তারঘোনা গ্রামে নুরু ফকির (৪৮) নামের এক ব্যক্তি গুরুত্বর আহত হয়েছে। আশঙ্কাজনক অবস্থায় নুরু ফকির নাইক্ষ্যংছড়ি হাসপাতালে এবং বাকি তিনজন কক্সবাজার সদর হাসপাতালে চিকিৎসাধিন রয়েছে। গর্জনিয়ার ফকিরপাড়া গ্রামের বাসিন্দা ইউসুফ সিকদার জানান, ঘটনাস্থল থেকে দ্রুত উদ্ধার করার পর নুরু ফকির নাইক্ষ্যংছড়ি উপজেলা স্বাস্থ্য কমপ্লেক্সে চিকিৎসাধীন রয়েছে। তাকে আশঙ্কাজনক অবস্থায় অক্সিজেন দেয়া হচ্ছে। তার সুস্থ হতে প্রচুর টাকার প্রয়োজন হতে পারে বলে জানিয়েছেন চিকিৎসকরা। পেকুয়া (কক্সবাজার) : পেকুয়ায় বজ্রপাতে দুই মৎস্য চাষি হতাহত হয়। এদের মধ্যে শকির আলম (৬০) নামের এক ব্যক্তি বজ্রপাতের আঘাতে ঘটনাস্থলে প্রাণ হারায়। অপরজন গুরুতর আহতবস্থায় পেকুয়া হাসপাতালে চিকিৎসাধীন রয়েছে। তার অবস্থাও আশঙ্কাজনক বলে পারিবারিক সূত্রে জানা গেছে। ঘটনাটি ঘটেছে গত ৩ অক্টোবর শনিবার রাত ৮টার দিকে উপজেলার মগনামা ইউনিয়নের কালার পাড়া এলাকায়। নিহত শকির আলম বেদেরবিল পাড়া এলাকার মৃত আলী আহমদের ছেলে। আহত নুর ছৈয়দ (৫৫) কালার পাড়া এলাকার মৃত আলী রুহুল উল্লাহর ছেলে বলে জানা গেছে। স্থানীয় সূত্রে জানা গেছে ওই রাতে তারা দুজন চিংড়ি ঘেরের বাসাতে ঘুমাচ্ছিলেন। এ সময় আকস্মিক প্রচণ্ড বজ্রপাতে দুজন হতাহত হয়েছেন। ইউপি সদস্য শাহেদুল ইসলামের সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র নিহত বৃষ্টি মৃত্যু হত --
--ধুনটে বজ্রপাতে দিনমজুরের মৃত্যু--
--রবিবার, ২ আগস্ট ২০১৫--
--ধুনট (বগুড়া) প্রতিনিধি : বগুড়ার ধুনট উপজেলার এলাঙ্গী ইউনিয়নে বজ্রপাতে ছানোয়ার হোসেন (৫২) নামে এক দিনমজুরের মৃত্যু হয়। গত বৃহস্পতিবার বিকেল ৫টার দিকে উপজেলার তারাকান্দি গ্রামে ফসলের মাঠে এ ঘটনা ঘটে। নিহত ছানোয়ার হোসেন ধুনট উপজেলার তারাকান্দি গ্রামের মৃত আয়েজতুল্লাহ প্রামাণিকের ছেলে। ধুনট উপজেলার এলাঙ্গী ইউনিয়ন পরিষদের চেয়ারম্যান এম এ তারেক হেলাল জানান, ছানোয়ার হোসেন বৃহস্পতিবার বিকেলে বাড়ির পাশে ক্ষেত থেকে পাট কাটতে ছিলেন। এ সময় হালকা বৃষ্টির সঙ্গে বজ্রপাতে ঘটনাস্থলেই ছানোয়ার হোসেনের মৃত্যু হয়। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মারা মৃত্যু হত অসুস্থ --
--চার জেলায় বজ্রপাতে গৃহবধূ ও কৃষকসহ ৪ জনের মৃত্যু--
--বৃহস্পতিবার, ১১ জুন ২০১৫--
--কাগজ ডেস্ক : চার জেলায় বজ্রপাতে গৃহবধূ ও কৃষকসহ ৪ জনের মৃত্যু হয়েছে। এর মধ্যে কুড়িগ্রামে গৃহবধূ, নরসিংদী, ব্রাহ্মণবাড়িয়ার বিজয়নগর এবং গাজীপুরের শ্রীপুরে একজন করে ৩ কৃষক মারা যান। এ সম্পর্কে আমাদের প্রতিনিধিদের পাঠানো খবর- কুড়িগ্রাম : জেলায় পৃথক বজ্রপাতে এক গৃহবধূর মৃত্যু হয়েছে। এ সময় এক নারীসহ ৮ শিক্ষার্থী আহত হন। গতকাল বুধবার দুপুরে জেলার উলিপুর উপজেলার জোনাইডাঙ্গা গ্রামের জাফর আলীর স্ত্রী আছিয়া বেগম (৩৫) মাঠে গরু আনতে গেলে বজ্রপাতে ঝলসে যান। সঙ্গে সঙ্গে তাকে উলিপুর স্বাস্থ্য কমপ্লেক্সে নিয়ে যাওয়া হলে কর্তব্যরত চিকিৎসক তাকে মৃত বলে ঘোষণা করেন। এ সময় গোলাপী বেগমকে আশঙ্কাজনক অবস্থায় রংপুর মেডিকেল কলেজ হাসপাতালে পাঠানো হয়। অপরদিকে একই সময় উপজেলার বজরা ইউনিয়নের কালপানি বজরা সরকারি প্রাথমিক বিদ্যালয় মাঠে বজ্রপাতের ঘটনা ঘটে। এতে স্কুল মাঠের একটি রেনট্রি কড়ই গাছ ফেটে দুভাগ হয়ে যায়। এ সময় জুম্মাহাট দারুল উলুম ফাজিল মাদ্রাসার দশম শ্রেণির বিজ্ঞান শাখার ছাত্র রেফাকাত হোসেন (১৬) বাড়ি ফেরার পথে ওই বিদ্যালয় মাঠের কাছে পৌঁছালে বজ্রপাতের ঘটনায় আহত হয়। এদিকে বজ্রপাতের ঘটনায় আতঙ্কিত হয়ে ওই বিদ্যালয়ের পঞ্চম শ্রেণির শিক্ষার্থী রাফিয়া সুলতানা, রিফাত জাহান, পপি মোদক, তাপসি মোদক, লাবনি, মারুফা, শাওন ও জাহিদ নামে ৮ শিক্ষার্থী অসুস্থ হয়ে পড়ে। নরসিংদী : জমিতে কৃষি কাজ শেষে বাড়ি ফেরার পথে বজ্রাপাতে হাবিবুর রহমান (৩৮) নামে এক কৃষক নিহত এবং নাজিম উদ্দিন (৫০) নামে অপর এক ব্যক্তি আহত হয়েছেন। গতকাল বুধবার দুপুরে শিবপুর উপজেলার আইয়ূবপুর ইউনিয়নের বন্যাশিবপুর গ্রামে এই ঘটনা ঘটে। ইউপি চেয়ারম্যান আবু তাহের জানান, দুপুর সাড়ে ১২টার দিকে ওই গ্রামের মৃত আব্দুস সাত্তারের ছেলে হাবিবুর এবং মৃত জবেদ আলীর ছেলে নাজিম জমিতে কৃষি কাজ শেষে বাড়ির পথে রওনা দেন। প্রবল বৃষ্টি মাথায় নিয়ে কিছু দূর আসার পরই তাদের ওপরে বজ্রপাত ঘটে। এতে হাবিবুর রহমান ঘটনাস্থলেই মারা যান এবং নাজিম উদ্দিন আহত হন। নাজিম উদ্দিনকে প্রথমে নরসিংদী জেলা হাসপাতালে এবং পরে ঢাকা মেডিকেল কলেজ হাসপাতালে পাঠানো হয়। বিজয়নগর (ব্রাহ্মণবাড়িয়া) : উপজেলার চান্দুরা ইউনিয়নের সাতগাঁও গ্রামে গতকাল বুধবার সকাল সাড়ে ৭টার দিকে মো. নূরুল আমিন (৫০) নামে এক কৃষক বজ্রপাতে মারা গেছেন। নূরুল আমিন ওই গ্রামের মৃত হাজি আব্দুল মোমিনের ছেলে। ২ নং চান্দুরা ইউনিয়ন পরিষদ চেয়ারম্যান এ এম শামীউল হক চৌধুরী ও উপজেলা নির্বাহী কর্মকর্তা মোহাম্মদ বশিরুল হক ভূঁইয়া বিষয়টি নিশ্চিত করে বলেন, সকালে নূরুল আমিন তার বাড়ির পাশে ধানক্ষেত দেখতে যান। এ সময় হঠাৎ বজ্রপাতের ঘটনা ঘটলে ঘটনাস্থলইে তিনি মারা যান। শ্রীপুর (গাজীপুর) : বজ্রপাতে উপজেলার সাতখামাইর এলাকায় এক কৃষকের মৃত্যু এবং কাওরাইদে এলাকায় এক ব্যক্তি আহত হয়েছেন। নিহতের নাম আবুল হোসেন (৫০)। তার বাড়ি ময়মনসিংহের ঈশ্বরগঞ্জ উপজেলায় এবং আহত মহসিন আহমেদ (৫০) কাওরাইদ ইউনিয়নের বিধাই গ্রামের আশ্রব আলীর ছেলে। গতকাল বুধবার বেলা ১১টার দিকে এই বজ্রপাতের ঘটনা ঘটে। জানা যায়, আবুল হোসেন সাতখামাইর এলাকায় আসাদ মিয়ার বাড়িতে থেকে কৃষি শ্রমিকের কাজ করতেন। কৃষি জমিতে কাজ করে ফেরার পথে বেলা ১১টার দিকে বজ্রপাতে মারা যান। পরে স্বজনরা তার লাশ গ্রামের বাড়িতে নিয়ে যান। এদিকে শ্রীপুর উপজেলা স্বাস্থ্য কমপ্লেক্সে কর্তব্যরত চিকিৎসক রহিমা সুলতানা জানান, আহত হয়েছেন মহসিন আহমেদকে (৫০) শ্রীপুর উপজেলা স্বাস্থ্য কমপ্লেক্সে চিকিৎসাধীন রয়েছেন। --
#####
#####
--bhorerkagoj.net--
--বজ্রপাত বজ্র বৃষ্টি মৃত্যু --
--বোচাগঞ্জে বজ্রপাতে ২ জনের মৃত্যু--
--শুক্রবার, ২৮ আগস্ট ২০১৫--
--বোচাগঞ্জ (দিনাজপুর) প্রতিনিধি : গত বুধবার দুপুরে দিনাজপুরের বোচাগঞ্জে বজ্রপাতে ৪নং আটগাও ইউনিয়নের আটগাও খালপাড়া গ্রামের বসবাসকারী মৃত অফির উদ্দীনের ছেলে মো. সোলায়মান আলী (৬০) ও একই ইউনিয়নের মনিপুর গ্রামের বসবাসকারী জগেন্দ্র নাথ রায়ের ছেলে শ্রী বাবুল চন্দ্র রায়ের মৃত্যু হয়েছে। জানা গেছে, বুধবার দুপুরে বৃষ্টি চলাকালে সলায়মান আলী সবুজ খামার নামক এলাকায় জমির আগাছা পরিস্কার করছিলেন এবং বাবুল রায় মনিপুর মৌজার ফসলের ক্ষেতে ঘাস কাটছিলেন । এ সময় বজ্রপাতে তাদের মৃত্যু হয়। এঘটনায় আটগাও ইউনিয়নে শোকের ছায়া নেমে আসে। --
#####
#####
--bhorerkagoj.net--
--বজ্রপাত বজ্র আহত ক্ষতি ঝড় হত --
--পাবনায় কালবৈশাখী ব্যাপক ক্ষয়ক্ষতি--
--মঙ্গলবার, ১২ মে ২০১৫--
--পাবনা প্রতিনিধি : জেলার সদর, আটঘরিয়া ও আতাইকুলা থানার উঠতি ফসল, আমবাগান, লিচু বাগান ও ঘরবাড়ি ভেঙে লণ্ডভণ্ড করে দিয়েছে কালবৈশাখী ঝড়। গতকাল সোমবার ভোরে প্রায় আধা ঘণ্টাব্যাপী এ ঝড় বয়ে যায়। সদর উপজেলার গয়েসপুর গ্রামের মিজানুর রহমান জানান, সোমবার ভোর থেকে এই কালবৈশাখী ঝড় শুরু হয়। প্রায় আধা ঘণ্টাব্যাপী চলে ঝড়ের তাণ্ডব। প্রচণ্ড ঝড় সদর থানার গয়েশপুর, হামিদপুর, জোয়ারদহ, চকউগ্রগড়, জয়কৃষ্ণপুর, মৌগ্রাম, আটঘরিয়া থানার চৌকিবাড়ী, গোপালপুর, ত্রিমোহন, একদন্ত, পরানপুর হিদাশকোলসহ বেশকয়েকটি গ্রামের ঘরবাড়ি, উঠতি পাকা ধান, লিচু ও আম গাছ ভেঙে চুরমার করে দিয়ে গেছে। আটঘরিয়ার লিচু বাগানের মালিক আবদুস সোবহান জানান, ঝড়ে তার বাগানের সব গাছ ভেঙে ৮-১০ লাখ টাকার ক্ষতি হয়েছে। পাবনার কয়েকটি উপজেলার শতশত লোকের ঘরবাড়ি ও লাখ লাখ টাকার আম ও লিচু বাগান ভেঙে লণ্ডভণ্ড হয়ে গেছে। মাঠের পাকা ধানের ব্যাপক ক্ষতি হয়েছে। এসব এলাকার ক্ষতিগ্রস্তরা জানান, কালবৈশাখী ঝড়ে তাদের কোটি টাকার ওপরে ক্ষতি হয়েছে। অনেকে লাভের আশায় রাত জেগে আম-লিচু পাহারা দিচ্ছেলেন। কিন্তু ঝড় সবকিছু তছনছ করে দিয়েছে। ঝড়ের সময় অনেক স্থানে বৈদ্যুতিক খুঁটি ভেঙে ও হেলে পড়ে বিপজ্জনক অবস্থায় রয়েছে। এদিকে, আতাইকুলা থানার গোসাইপাড়া গ্রামে বজ্রপাতে চামেলী খাতুন নামে এক গৃহবধূ আহত হয়েছেন। --
#####
#####
--bhorerkagoj.net--
--বজ্রপাত বজ্র আহত নিহত হত হতাহত --
--তাহিরপুরে বজ্রপাতে নিহত ৩, আহত ৩--
--শুক্রবার, ২৬ জুন ২০১৫--
--সাজ্জাদ হোসেন শাহ্, তাহিরপুর (সুনামগঞ্জ) থেকে : তাহিরপুর উপজেলার সীমান্ত নদী যাদুকাটায় গতকাল বৃহস্পতিবার বিকেলে বজ্রপাতের ঘটনায় ৩ জন নিহত ও ৩ জন আহত হয়েছে। নিহতরা হলেন- তাহিরপুর উপজেলার সাধেরখলা গ্রামের বারেক মিয়ার ছেলে আল-আমিন (১৪), মানিগাঁও গ্রামের আবুল হোসেনের ছেলে জামাল মিয়া (৩৫) ও পুরানঘাট গ্রামের হাসিম উদ্দিনের ছেলে আ. রাজ্জাক (৪০)। আহতরা হলেন- উপজেলার সাধেরখলা গ্রামের মঙ্গল মিয়া (৪৫), মানিগাঁও গ্রামের মমিন মিয়া (১৮) ও মাহারাম গ্রামের শামছুদ্দিন (২৫)। আহতদের স্থানীয় বাদাঘাট বাজারে ডা. হাফিজ উদ্দিনের ক্লিনিকে চিকিৎসা দেয়া হচ্ছে। প্রত্যক্ষদর্শী ও পুলিশ সূত্রে জানা যায়, গতকাল বৃহস্পতিবার বিকেলে যাদুকাটা নদীতে শ্রমিকের কাজ শেষে বাড়ি ফেরার সময় বজ্রপাতে হতাহতের এ ঘটনা ঘটে। খবর পেয়ে ইউপি চেয়ারম্যান জামাল উদ্দিন, বাদাঘাট পুলিশ ক্যাম্পের ইনচার্জ এসআই জালাল উদ্দিন, এএসআই ফরহাদ আলী ঘটনাস্থল পরিদর্শন করেছেন। তাহিরপুর থানার ওসি মো. শহিদুল্লাহ্ ঘটনার সত্যতা নিশ্চিত করেছেন। --
#####
#####
--bhorerkagoj.net--
--বজ্রপাত বজ্র নিহত মৃত্যু হত --
--সুনামগঞ্জের দিরাইয়ে বজ্রপাতে নিহত ৩--
--বুধবার, ১৫ জুলাই ২০১৫--
--সুনামগঞ্জ প্রতিনিধি : জেলার দিরাইয়ে বজ্রপাতে তিনজনের মৃত্যু হয়েছে। গতকাল মঙ্গলবার সকাল ১০টায় দিরাই উপজেলার রফিনগর ইউনিয়নে পৃথক বজ্রপাতে এদের মৃত্যু হয়। নিহতরা হলেন, মিজান (৩০), মোকাইম (২৫) ও আবদুল্লাহ (২০)। এলাকাবাসী ও পুলিশ সূত্র জানায়, সকালে নিছনপুরের হাওর ও নোয়াগাঁও হাওরে মাছ ধরতে গেলে এ সময় বজ্রপাতে এদের মৃত্যু হয়। দিরাই থানার ওসি বিষয়টি নিশ্চিত করেছেন। --
#####
#####
--bhorerkagoj.net--
--বজ্রপাত বজ্র আহত ঝড় নিহত বৃষ্টি মৃত্যু হত --
--ধুনট ও কানাইঘাটে বজ্রপাতে ২ কৃষকের মৃত্যু--
--সোমবার, ১৫ জুন ২০১৫--
--ধুনট (বগুড়া) প্রতিনিধি : বগুড়ার ধুনট উপজেলায় বজ্রপাতে রফিকুল ইসলাম (৩০) নামে এক কৃষকের মৃত্যু হয়। গত শনিবার সকাল ৯টার দিকে ধুনট উপজেলা স্বাস্থ্য কমপ্লেক্সের জরুরি বিভাগে চিকিৎসাধীন অবস্থায় তার মৃত্যু হয়। নিহত কৃষক রফিকুল ইসলাম ধুনট উপজেলার পাকড়িহাটা গ্রামের নুরুল ইসলামের ছেলে। ধুনট উপজেলা স্বাস্থ্য কমপ্লেক্সের জরুরি বিভাগের উপসহকারী মেডিকেল অফিসার ডা. মাহমুদুল হাসান জানান, রফিকুল ইসলাম সকাল ৮টার দিকে বাড়ির অদূরে পাকুড়িহাটা মাঠে গরু চরাতে যান। এ সময় মুষলধারে বৃষ্টি শুরু হয়। এক পর্যায়ে বিকট শব্দে বজ্রপাতে আহত হন রফিকুল ইসলাম। সংবাদ পেয়ে স্বজনরা তাকে মাঠ থেকে উদ্ধার করে ধুনট উপজেলা স্বাস্থ্য কমপ্লেক্সে আনেন। সেখানে চিকিৎসাধীন অবস্থায় সকাল ৯টার দিকে রফিকুল ইসলাম মৃত্যুবরণ করেন। এদিকে কানাইঘাট (সিলেট) প্রতিনিধি জানান, কানাইঘাট সদর ইউপির বীরদল হাওরে শনিবার বজ্রপাতে কামাল উদ্দিন নামে এক কৃষক নিহত ও আহত হয় এনাম উদ্দিন নামে অপর এক কৃষক। জানা যায়, শনিবার বিকেল ৩টার দিকে সদর ইউপির বীরদল কচুপাড়া গ্রামের মৃত আবদুল খালিকের ছেলে কামাল আহমদ (৩৫) গ্রাম সংলগ্ন বীরদল হাওরে ক্ষেতের জমিতে ট্রাক্টর দিয়ে জমি চাষ করার সময় ঝড়-বৃষ্টি শুরু হলে বজ্রপাতে ঘটনাস্থলে কৃষক কামাল আহমদ মৃত্যুবরণ করেন। এ সময় একই গ্রামের বশির আহমদের ছেলে এনাম আহমদ (২৮) বজ্রপাতে বাম পায়ে আঘাত পেয়ে আহত হন। তাকে উপজেলা স্বাস্থ্য কমপ্লেক্সে চিকিৎসা দেয়া হয়েছে। বজ্রপাতে দরিদ্র কামাল আহমদের মৃত্যুর ঘটনায় তার পরিবারে সদস্যদের কান্নায় এলাকার বাতাস ভারী হয়ে ওঠে। পরিবারের একমাত্র উপার্যনকারী ব্যক্তিকে হারিয়ে তার স্ত্রী ও ৫ ছেলে মেয়ে বার বার কান্নায় ভেঙে পড়েন। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মৃত্যু হত --
--ধুনটে বজ্রপাতে কৃষকের মৃত্যু--
--মঙ্গলবার, ১৬ জুন ২০১৫--
--ধুনট (বগুড়া) প্রতিনিধি : বগুড়ার ধুনট উপজেলায় বজ্রপাতে রফিকুল ইসলাম (৩০) নামে এক কৃষকের মৃত্যু হয়। গত শনিবার সকাল ৯টার দিকে ধুনট উপজেলা স্বাস্থ্য কমপ্লেক্সের জরুরি বিভাগে চিকিৎসাধীন অবস্থায় তার মৃত্যু হয়। নিহত কৃষক রফিকুল ইসলাম ধুনট উপজেলার পাকড়িহাটা গ্রামের নুরুল ইসলামের ছেলে। ধুনট উপজেলা স্বাস্থ্য কমপ্লেক্সের জরুরি বিভাগের উপসহকারী মেডিকেল অফিসার ডা. মাহমুদুল হাসান জানান, রফিকুল ইসলাম সকাল ৮টার দিকে বাড়ির অদূরে পাকুড়িহাটা মাঠে গরু চরাতে যান। এ সময় মুষলধারে বৃষ্টি শুরু হয়। এক পর্যায়ে বিকটশব্দে বজ্রপাতে আহত হন রফিকুল ইসলাম। সংবাদ পেয়ে স্বজনরা তাকে মাঠ থেকে উদ্ধার করে ধুনট উপজেলা স্বাস্থ্য কমপ্লেক্সে আনেন। সেখানে চিকিৎসাধীন অবস্থায় সকাল ৯টার দিকে রফিকুল ইসলাম মৃত্যুবরণ করেন। --
#####
#####
--bhorerkagoj.net--
--বজ্রপাত বজ্র দুর্ঘটনা নিহত মৃত্যু হত --
--নাটোরে বজ্রপাতে কৃষকের মৃত্যু--
--শনিবার, ৪ জুলাই ২০১৫--
--কাগজ প্রতিবেদক, নাটোর : নাটোরে বজ্রপাতে মেরাজ উদ্দিন নামে এক কৃষকের মৃত্যু হয়েছে। গত বৃহস্পতিবার বিকেল সাড়ে ৪টার দিকে সদর উপজেলার বড় ভিটা গ্রামে এই দুর্ঘটনাটি ঘটে। নাটোর সদর থানার ভারপ্রাপ্ত কর্মকর্তা মিজানুর রহমান ও নিহতের পরিবার জানান, বৃহস্পতিবার বিকেলে বাড়ির অদূরে জমিতে কৃষি কাজ করছিল মেরাজ। এ সময় বজ্রপাত হলে ঘটনাস্থলেই তার মৃত্যু হয়। --
#####
#####
--bhorerkagoj.net--
--বজ্রপাত বজ্র আহত ঝড় নিহত মারা মৃত্যু হত হতাহত --
--সুনামগঞ্জে বজ্রপাতে নিহত ৬--
--শনিবার, ১৮ এপ্রিল ২০১৫--
--জাকির হোসেন, সুনামগঞ্জ থেকে : সুনামগঞ্জ জেলার দিরাই ও জামালগঞ্জ উপজেলায় বজ্রপাতে ধান কাটার শ্রমিকসহ ৬ জন নিহত হয়েছেন। গতকাল শুক্রবার বিকেলে কালবৈশাখী ঝড়ের সময় বজ্রপাতে এ হতাহতের ঘটনা ঘটে। নিহতরা হলেন দিরাই উপজেলার ধান কাটার শ্রমিক মিলাদ মিয়া (৩০), কৃষক জমসেদ আলী (৪৫), জ্ঞানেন্দ্র দাস (৫০), সামছুল হক (২৮) ও জুয়েল মিয়া (২০) এবং জামালগঞ্জের কিশোর বামন মিয়া (১৬)। দিরাইয়ে আহত হয়েছেন আরো ৩ জন। মিলাদ মিয়া হবিগঞ্জের নবীগঞ্জ উপজেলার দেবপাড়া গ্রামের কনা মিয়ার ছেলে, জমসেদ আলী দিরাই পৌর এলাকার বড়ারগাঁও গ্রামের মৃত আব্দুল খালেকের ছেলে, জ্ঞানেন্দ্র দাস উপজেলার রাজানগর ইউনিয়নের রন্নারচর গ্রামের মৃত নরেন্দ্র দাসের ছেলে, সামছুল হক দিরাই উপজেলার নকদিপুর গ্রামের ও জুয়েল মিয়া উপজেলার পৌর এলাকার বাসিন্দা। পুলিশ জানায় শুক্রবার বিকেলে দিরাই উপজেলার বিভিন্ন হাওরে ধান কাটতে গিয়ে তারা বজ্রপাতের শিকার হয়ে মারা যান। দিরাই থানার ওসি মোহাম্মদ বায়েছ আলম বজ্রপাতে ৫ জনের মৃত্যুর বিষয়টি নিশ্চিত করেছেন। এ ছাড়া বজ্রপাতে আহত আরো ৩ জনকে দিরাই হাসপাতালে চিকিৎসা দেয়া হচ্ছে বলে তিনি জানান। এদিকে, জেলার জামালগঞ্জ উপজেলায় পাকনার হাওরে বজ্রপাতে এক কিশোর মারা গেছে। মারা যাওয়া কিশোর বামন মিয়া (১৬) উপজেলার ফেনারবাক ইউনিয়নের গজারিয়া গ্রামের ইউনুছ আলীর ছেলে। জামালগঞ্জ থানার ওসি আতাউর রহমান ব্রজপাতে কিশোর মারা যাওয়ার বিষয়টি নিশ্চিত করেছেন। --
#####
#####
--bhorerkagoj.net--
--বজ্রপাত বজ্র আহত নিহত মারা মৃত্যু হত --
--শ্রীপুরে বজ্রপাতে ২ কৃষকের মৃত্যু, আহত ৩--
--শনিবার, ১৬ মে ২০১৫--
--শ্রীপুর (গাজীপুর) প্রতিনিধি : উপজেলার কাওরাইদ ইউনিয়নের বেলদিয়া গ্রামে গতকাল শুক্রবার বিকেলে বজ্রপাতে দুই কৃষকের মৃত্যু এবং ৩ জন আহত হয়েছেন। এলাকাবাসী জানান, বেলদিয়া গ্রামের ইজ্জতপুর এলাকার মেঘুর ছেলে নওশাত (৫০) একই এলাকার ফকিরপাড়া গ্রামের দিনমজুর শাফী (৩০), শাজাহান (৪০), মাহাম্মদ (৪৫) ও সুজনকে (৩০) নিয়ে নিজ জমিতে ধান কাটছিলেন। বিকেল ৩টার দিকে বজ্রপাতের ঘটনা ঘটলে ধানক্ষেতেই দিনমজুর নওশাত ও শাফী মারা যান এবং অন্য ৩ জন আহত হন। এ সময় খবর পেয়ে গ্রামবাসী নিহতদের লাশ উদ্ধার করে বাড়ি এবং আহতদের শ্রীপুর উপজেলা হাসপাতালে নিয়ে যান। শ্রীপুর মডেল থানার ওসি আবদুুল মোতালেব মিয়া ঘটনার সত্যতা স্বীকার করেন। --
#####
#####
--bhorerkagoj.net--
--বজ্রপাত বজ্র ঝড় নিহত মারা মৃত্যু হত হতাহত --
--চাঁপাইনবাবগঞ্জের পদ্মায় নৌকাডুবি, ৪ জনের লাশ উদ্ধার--
--বুধবার, ১ এপ্রিল ২০১৫--
--শিবগঞ্জ (চাঁপাইনবাবগঞ্জ) প্রতিনিধি : উপজেলার দুর্গম চরাঞ্চল পাকা ইউনিয়নে পদ্মা নদীতে নৌকা ডুবে ৪ জনের মৃত্যু হয়েছে এবং নিখোঁজ রয়েছেন আরো ৭ যাত্রী। তবে স্থানীয় জেলা প্রশাসন ২ জন নিহত হওয়ার কথা স্বীকার করেছে। গত সোমবার সন্ধ্যায় শিবগঞ্জের পাকা ইউনিয়ন এলাকায় পদ্মায় ঝড়ের কবলে পড়ে যাত্রীবাহী নৌকা ডুবে গেলে হতাহতের এ ঘটনা ঘটে। এ ছাড়া একই সময় বজ্রপাতে ১ জন নিহত হয়। নিহত ব্যক্তিরা হলেন শিবগঞ্জের পাকা ইউনিয়নের দশরশিয়া গ্রামের নাসির উদ্দিনের ছেলে রিফাত (৭), দুর্লভপুর ইউনিয়নের দোভাগী গ্রামের ইসাহাক আলীর ছেলে জোনাব আলী (৫৫), মনাকষা ইউনিয়নের রানীনগর মধ্যপাড়ার আরশাদ আলীর মেয়ে এসএসসি পরীক্ষার্থী সুমি আক্তার (১৫) ও মনাকষা ইউনিয়নের ভবানীপুর গ্রামের আজিজুল হকের মেয়ে আজরিন খাতুন (১১)। উদ্ধার হওয়া নৌকার যাত্রী জামাল উদ্দিন জানান, সোমবার সন্ধ্যায় পাকার গাইপাড়া ঘাট থেকে ৩০-৩৫ জন যাত্রী ও ১০টি গরু নিয়ে একটি নৌকা মনোহরপুর যাওয়ার সময় ঝড়ের কবলে পড়ে। এতে নৌকাটি ডুবে যায়। অন্য যাত্রীরা সাঁতরে তীরে উঠতে সক্ষম হলেও ১০-১২ জন যাত্রী নিখোঁজ হয়। ঘটনার পর থেকে স্থানীয়রা উদ্ধার তৎপরতা চালিয়ে সকালে চারজনের লাশ উদ্ধার করে। গতকাল মঙ্গলবার সকালে রাজশাহী থেকে ডুবুরিদল ও শিবগঞ্জ ফায়ার সার্ভিসের দুটি ইউনিট ঘটনাস্থলে পৌঁছে উদ্ধার তৎপরতা শুরু করে দুপুর ২টার দিকে ডুবে যাওয়া নৌকাটি তীরে নিয়ে আসে। তবে নৌকায় কোনো কাউকে পাওয়া যায়নি। শিবগঞ্জ ফায়ার সার্ভিস স্টেশন কর্মকর্তা ঘটনাস্থল থেকে জানান, যতক্ষণ পর্যন্ত না নিখোঁজ ব্যক্তিদের উদ্ধার করা করা যাবে ততক্ষণ পর্যন্ত উদ্ধার অভিযান অব্যাহত থাকবে। নদীতীরে ভিড় করেছেন নিখোঁজ ব্যক্তিদের স্বজন ও বিপুলসংখ্যক সাধারণ মানুষ। পাকা ইউনিয়ন পরিষদের চেয়ারম্যান আবদুল মালেক নৌকাডুবির ঘটনার সত্যতা স্বীকার করে জানান, এতে ৪ জন মারা গেছেন বলে তিনি শুনেছেন। তবে দুর্লভপুর ইউনিয়ন পরিষদের চেয়ারম্যান আবু আহমেদ নজমুল কবির মুক্তা ৪ জন নিহত হওয়ার ঘটনা নিশ্চিত করেছেন। শিবগঞ্জ থানার অফিসার ইনচার্জ এম এম ময়নুল ইসলাম জানান, নৌকাডুবির খবর পেয়ে সেখানে পুলিশ পাঠানো হয়েছে, নিখোঁজদের সন্ধানে নদীতে তল্লাশি চলছে। এদিকে, জেলা প্রশাসক জাহাঙ্গীর কবীর ২ জন নিহত হওয়ার কথা স্বীকার করেছেন। নৌকাডুবির ঘটনা ঘটলেও প্রায় ১৫ ঘণ্টা পর উদ্ধার অভিযান শুরু করায় এলাকাবাসীর মধ্যে ক্ষোভের সঞ্চার হয়েছে। তাদের দাবি- প্রশাসনের অবহলোর কারণে মৃত্যের সংখ্যা বাড়তে পারে। দ্রুত পদক্ষেপ গ্রহণ করলে নিখোঁজদের সন্ধান পাওয়া সম্ভব হতো। --
#####
#####
--bhorerkagoj.net--
--বজ্রপাত বজ্র নিহত বৃষ্টি মারা মৃত্যু হত --
--বজ্রপাতে কুলাউড়ায় বউ-শাশুড়ি ও ইটনায় সহোদরসহ নিহত ৫--
--সোমবার, ১৩ এপ্রিল ২০১৫--
--কাগজ ডেস্ক : বজ্রপাতে মৌলভীবাজারের কুলাউড়ায় বউ-শাশুড়ি এবং কিশোরগঞ্জের ইটনায় সহোদরের মৃত্যু হয়েছে। এ সম্পর্কে আমাদের প্রতিনিধিদের পাঠানো খবর- কুলাউড়া (মৌলভীবাজার) : উপজেলায় বজ্রপাতে দুলু বিবি (৫৩) ও তার ছেলের বউ সুইফা বিবির (৩৪) মৃত্যু হয়েছে। গতকাল রোববার সকাল সাড়ে ৭টার দিকে উপজেলার পশ্চিম হাজীপুর গ্রামে এই বজ্রপাতের ঘটনা ঘটে। নিহতরা হাজীপুর ইউনিয়নের পশ্চিম হাজীপুর গ্রামের বাসিন্দা। জানা যায়, সকালে গুঁড়ি গুঁড়ি বৃষ্টির সময় হঠাৎ বজ্রপাত হলে ঘরের ভেতরে অবস্থানরত দুলু বিবি ও তার ছেলের স্ত্রী সুইফা বিবি মারা যান। ইটনা (কিশোরগঞ্জ) : হাওরের বোরো ফসল মাড়াই করতে গিয়ে বজ্রপাতে ইটনার শিমুলবাগ হাওরে রতন ও মঞ্জিল নামে দুই সহোদর ও নিকলীতে আলামিন নামে এক কৃষকের মৃত্যু হয়েছে। গতকাল রোববার সকালে বজ্রপাতের এ ঘটনা ঘটে। পুলিশ ও স্থানীয় সূত্রে জানা গেছে, ইটনার শিমুলবাগ হাওরে পাকা ধান কাটা অবস্থায় হঠাৎ বজ্রপাতের শিকার হয়ে সহোদর রতন ও মঞ্জিল মিয়া ঘটনাস্থলেই মারা যান। তারা করিমগঞ্জ উপজেলার দেহুন্দা ইউনিয়নের সাকুয়া গ্রামের সিরাজ মিয়ার ছেলে। অপরদিকে একই সময়ে নিকলী উপজেলার গোড়াদিঘা হাওরে ধান কাটাতে গিয়ে বজ্রপাতের শিকার হয়ে আলামিন নামে এক কৃষক মারা গেছেন। নিহত আলামিন কটিয়াদী উপজেলার শিমুদিয়া গ্রামের মুর্শিদ মিয়ার ছেলে বলে জানা গেছে। --
#####
#####
--bhorerkagoj.net--
--বজ্রপাত বজ্র আহত নিহত হত --
--গাজীপুরে বজ্রপাতে নিহত ২--
--বুধবার, ১৭ জুন ২০১৫--
--কাগজ প্রতিবেদক, গাজীপুর : গাজীপুরে বজ্রপাতে দুই জন নিহত এবং অপর দুই জন আহত হয়। গত সোমবার দুপুরে গাজীপুর সিটি কর্পোরেশনের নাওজোর এলাকায় এ ঘটনা ঘটে। নিহতরা হলেন- নাওজোর এলাকার আলমের ছেলে জুয়েল (২৮) ও একই এলাকার ওবায়দুল (২৮)। আহতরা হলেন- একই এলাকার জয়নাল আবেদীনের ছেলে আমান উদ্দিন (২০) ও মুজিবুর রহমানের ছেলে মো. জনি (২৮)। হাসপাতাল ও এলাকাবাসী সূত্রে জানা গেছে, আজ দুপুরে নাওজোর মাহবুব ফিলিং স্টেশনের উত্তর পাশে বালুর মাঠে ফুটবল খেলতে যাওয়ার পথে বজ্রপাতে ওই চারজন আহত হন। পরে এলাকাবাসী তাদের উদ্ধার করে গাজীপুরের শহীদ তাজউদ্দীন আহমদ মেডিকেল কলেজ হাসপাতালে নিয়ে গেলে কর্তব্যরত চিকিৎসক জুয়েল ও ওবায়দুলকে মৃত ঘোষণা করেন। আহত অপর দুইজনকে হাসপাতালে ভর্তি করা হয়েছে। শহীদ তাজউদ্দীন আহমদ মেডিকেল কলেজ হাসপাতালের আবাসিক চিকিৎসক আবদুস সালাম সরকার জানান, নিহত দুই জনকে মৃত অবস্থায় আনা হয়েছিল। --
#####
#####
--bhorerkagoj.net--
--বজ্রপাত বজ্র মারা মৃত্যু হত --
--আত্রাইয়ে বজ্রপাতে গরুসহ কৃষকের মৃত্যু--
--বুধবার, ৮ জুলাই ২০১৫--
--আত্রাই (নওগাঁ) প্রতিনিধি : নওগাঁর আত্রাইয়ে বজ্রপাতে হালচাষের একটি গরুসহ এক কৃষকের মৃত্যু হয়। ঘটনাটি ঘটে গত সোমবার উপজেলার চকশিমলা গ্রামের একটি মাঠে। জানা যায়, সকালে চকশিমলা গ্রামের গুলমাহমুদের ছেলে আনোয়ার হোসেন (৪৮) বাড়ির নিকটবর্তী একটি মাঠে হালচাষ করছিল। এমন সময় বিকট শব্দে বজ্রপাত হলে ঘটনাস্থলেই আনোয়ার ও তার হালচাষের একটি গরু মারা যায়। এ ঘটনায় এলাকাজুড়ে শোকের সৃষ্টি হয়েছে। শোকাহত মানুষ তার বাড়িতে ভিড় জমাচ্ছে। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মারা হত --
--যশোরে মাঠে কাজ করার সময় বজ্রপাতে নিহত ২, আহত ১--
--রবিবার, ৪ অক্টোবর ২০১৫--
--যশোর প্রতিনিধি : বজ্রপাতে সদর উপজেলার ললিতাদহ মাঠে দুই ব্যক্তি নিহত হয়েছেন। গত শুক্রবার বিকেল ৩টার দিকে এ দুর্ঘটনা ঘটে। নিহতরা হলেন সদর উপজেলার কাশিমপুর ইউনিয়নের ডহেরপাড়া গ্রামের হোসেন আলীর ছেলে রাশেদ হোসেন ও মৃত শমসের আলীর ছেলে আইয়ুব হোসেন। ঘটনার সময় তারা মাঠে গাছ কাট ছিলেন। বজ্রপাতে আহত হন একই গ্রামের আসাদুল আলী নামে আরেক ব্যক্তি। যশোর হাসপাতালের জরুরি বিভাগের চিকিৎসক কল্লোল কুমার সাহা জানান, মাঠে গাছ কাটার সময় ওই ৩ জন বজ্রপাতে গুরুতর আহত হন। বিকেল সাড়ে ৩টা নাগাদ তাদের হাসপাতালে আনা হয়। কিন্তু হাসপাতালে আনার পথে রাশেদ ও আইয়ুব মারা যান। আহত আসাদুলের অবস্থা গুরুতর। --
#####
#####
--bhorerkagoj.net--
--বজ্রপাত বজ্র নিহত মৃত্যু হত --
--কালীগঞ্জে বজ্রপাতে কিশোরের মৃত্যু--
--সোমবার, ১৪ সেপ্টেম্বর ২০১৫--
--মঞ্জুরুল ইসলাম মঞ্জু, কালীগঞ্জ (লালমনিরহাট) থেকে : উপজেলায় গত শুক্রবার বজ্রপাতে মাসুদ (১১) নামে এক কিশোরের মৃত্যু হয়েছে। নিহত মাসুদ উপজেলার চন্দ্রপুর গ্রামের সাজু মিয়ার ছেলে ও চন্দ্রপুর ব্র্যাক স্কুলের চতুর্থ শ্রেণির ছাত্র। সে মাছ ধরার জন্য চন্দ্রপুরের বালাপাড়ায় সতিতে ফাঁস জাল বসাতে গেলে সেখানেই বজ্রপাতে তার মৃত্যু হয়। চন্দ্রপুর ইউপি চেয়ারম্যান জাহাঙ্গীর আলম ঘটনার সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত হত --
--শ্রীপুরে বজ্রপাতে ৩০ শিক্ষার্থী আহত--
--বৃহস্পতিবার, ১০ সেপ্টেম্বর ২০১৫--
--শ্রীপুর শহর (গাজীপুর) প্রতিনিধি : উপজেলায় বজ্রপাতে ৩০ শিক্ষার্থী আহত হয়েছে। গত মঙ্গলবার দুপুর দেড়টার দিকে উপজেলার কাওরাইদ ইউনিয়নের বলদীঘাট জেএম উচ্চ বিদ্যালয়ে বজ্রপাতের ঘটনা ঘটে। আহতদের মধ্যে ইশা, রুবাইয়া, ইফফাত, নাসরিন, তাসলীমা, তানিয়া, সম্পা, তামান্না, রাবিয়া, তুষি, নুসরাতকে উপজেলা স্বাস্থ্য কমপ্লেক্সে ভর্তি এবং অন্যদের প্রাথমিক চিকিৎসা দেয়া হয়। --
#####
#####
--bhorerkagoj.net--
--বজ্রপাত বজ্র আহত মারা মৃত্যু হত --
--দিনাজপুরের বিরলে বজ্রপাতে পিতা-পুত্রসহ ৩ জনের মৃত্যু--
--বুধবার, ১ এপ্রিল ২০১৫--
--আতিউর রহমান, বিরল (দিনাজপুর) : বিরলে বজ্রপাতে ৩ জনের মৃত্যু এবং এতে আহত হয়েছেন ১ জন। গত সোমবার বিকেলে বিরল পৌর শরের বিরল-দিনাজপুর সড়কের ঢেলপীর ফতেসিং তিন মাথার মোড়ে হঠাৎ বজ্রপাত ঘটে। এ সময় ধর্মপুর ইউনিয়নের গোছহাটা গ্রামের এমাজ উদ্দীনের ছেলে মহবুর রহমান (৪০) ঘটনাস্থলেই মারা যান এবং তার খালাশাশুড়ি কালিয়াগঞ্জ গ্রামের আব্দুল খালেকের স্ত্রী মনোয়ারা বেগমকে (৫০) দ্রুত বিরল হাসপাতালে নেয়া হলে কর্তব্যরত চিকিৎসক তাকে মৃত ঘোষণা করেন। মহবুরের এক বছর বয়সী শিশুপুত্র বাবু দিনাজপুর মেডিকেল কলেজ (দিমেক) হাসপাতালে চিকিৎসাধীন অবস্থায় রাতে মারা যায়। --
#####
#####
--bhorerkagoj.net--
--বজ্রাঘাত বজ্রপাত বজ্র আহত নিহত বৃষ্টি মারা মৃত্যু হত --
--৪ জেলায় বজ্রপাতে নিহত ৫--
--বৃহস্পতিবার, ২ এপ্রিল ২০১৫--
--কাগজ ডেস্ক : ৪ জেলায় গতকাল বুধবার বজ্রপাতে ৫ জন নিহত হয়েছেন। এর মধ্যে রাজবাড়ীর কালুখালী ও বালিয়াকান্দি, সুনামগঞ্জের তাহিরপুর, ফরিদপুরের চরভদ্রাসন এবং ঢাকার কেরানীগঞ্জে একজন করে মারা যান। এ সম্পর্কে আমাদের প্রতিনিধিদের পাঠানো খবর- কালুখালী (রাজবাড়ী) : উপজেলার রতনদিয়া ইউনিয়নের বহরেরকালুখালী এলাকায় সকালে বজ্রপাতে এক কৃষকের মৃত্যু হয়েছে। তার নাম কুরবান আলী (৩৫)। তিনি বহরেরকালুখালীর আজগর আলীর ছেলে। জানা যায়, সকালে ৮টার দিকে ওই এলাকায় বৃষ্টি শুরু হয়। এ সময় কুরবান আলী বাড়ির পার্শ্ববর্তী জমিতে পাটবীজ বপন করতে গেলে বজ্রপাতের ঘটনা ঘটে। এতে তিনি ঘটনাস্থলেই মারা যান। বালিয়াকান্দি (রাজবাড়ী) : উপজেলার বহরপুর ইউনিয়নের নতুনচর গ্রামে সকাল সাড়ে ৮টার দিকে বজ্রপাতে এক কৃষক মারা গেছেন। ওই কৃষকের নাম মুরাদ শেখ (২৫)। তার পিতার নাম লিয়াকত আলী। বাড়ি উপজেলার নতুনচর গ্রামে। জানা যায়, মুরাদ শেখ নতুনচর মাঠে তার নিজের পাটক্ষেতে পানি দেয়ার সময় বজ্রপাতে আহত হন। এ সময় লোকজন উদ্ধার করে বালিয়াকান্দি হাসপাতালে নিয়ে গেলে কর্তব্যরত চিকিৎসক তাকে মৃত বলে ঘোষণা করেন। তাহিরপুর (সুনামগঞ্জ) : উপজেলার পল্লীতে বিকেলে বজ্রপাতে একজন নিহত এবং ২ জন আহত হয়েছে। নিহত ব্যক্তি হলেন- উপজেলার দক্ষিণ বড়দল ইউনিয়নের বড়দল নতুনহাঠির জাহা আলমের ছেলে ইজাজুল হক (২১)। আহতরা হলেন- উপজেলার বাদাঘাট ইউনিয়নের সোনাপুর গ্রামের আঃ মোতালিবের ছেলে হারুন মিয়া (১৮) এবং আঃ হকের ছেলে শফিকুল ইসলাম (১২)। জানা যায়, হাওরে কাজ করার সময় বজ্রপাতের ঘটনায় ইজাজুল মারা যান এবং হারুন এবং তৌফিক আহত হন। আহতদের বাদাঘাট বাজারে ডা. আব্দুস সালামের কাছে চিকিৎসা দেয়া হয়েছে। চরভদ্রাসন (ফরিদপুর) : উপজেলা গাজীরটেক ইউনিয়নের বেপারী ডাঙ্গী গ্রামের মৃত আবু বেগের ছেলে কৃষক দেলোয়ার বেগ (৩৫) সকাল ৯টার দিকে ফসলী মাঠের মধ্যে কাজ করার সময় বজ্রপাতে মারা গেছেন। স্থানীয় ইউপি চেয়ারম্যান মোঃ আজিজুল হক জানান, ভোর থেকে ওই কৃষক বাড়ির পাশে ফসলি মাঠে পেঁয়াজের দানা তোলার কাজ করেছিলেন। সকাল ৯টার দিকে বজ্রপাতের শিকার হয়ে তিনি মাঠেই মারা যান। কেরানীগঞ্জ (ঢাকা) : দক্ষিণ কেরানীগঞ্জের কুন্ডা ইউনিয়নের নতুন বাক্তারচর এলাকায় মোঃ জহির (৩০) নামে এক যুবক বজ্রাঘাতে মারা গেছেন। স্থানীয় সূত্রে জানা যায়, চাঁদপুরের বেলতলা এলাকায় স্থানীয়দের সঙ্গে ইঞ্জিনচালিত ট্রলারযোগে নৌপথে ল্যাংটার মেলা দেখতে যান জহির। বেলতলায় ৩ দিন অতিবাহিত করার পর গতকাল বুধবার সকালে নিজ এলাকা দক্ষিণ কেরানীগঞ্জে ধলেশ্বরী নদীর মোল্লার ঘাট এলাকায় তাদের ইঞ্জিনচালিত ট্রলারটি ফিরে আসে। এ সময় মুশল ধারে বৃষ্টি হয়। ট্রলার থেকে মাথায় করে একটি ব্যাটারি বাড়ি নেয়ার পথে বজ্রঘাতের ঘটনা ঘটলে জহির গুরুতর আহত হন। সঙ্গে সঙ্গে স্থানীয়রা স্যার সলিমুল্লাহ মেডিকেল কলেজ মিটফোর্ড হাসপাতালে নিয়ে গেলে কর্তব্যরত চিকিৎসক তাকে মৃত বলে ঘোষণা করেন। জহিরের বাড়ি দক্ষিণ কেরানীগঞ্জের নতুন বক্তারচর এাকায়। তার পিতার নাম মোঃ জাবেদ আলী। --
#####
#####
--bhorerkagoj.net--
--বজ্রাঘাত বজ্রপাত বজ্র আহত ঝড় দুর্ঘটনা নিহত বৃষ্টি মারা হত --
--ময়মনসিংহ, সুনামগঞ্জ ও কুমিল্লায় বজ্রপাতে নিহত ৯ আহত ১৪--
--শুক্রবার, ৮ মে ২০১৫--
--কাগজ ডেস্ক : ময়মনসিংহের ধোবাউড়া, হালুয়াঘাট ও ফুলপুর, সুনামগঞ্জের ধর্মপাশা ও তাহিরপুর এবং কুমিল্লা জেলার তিতাস উপজেলায় বজ্রপাতে ৯ জন নিহত এবং ১৪ জন আহত হয়েছেন। আহতদের হাসপাতালে ভর্তি করা হয়েছে। এ সম্পর্কে আমাদের প্রতিনিধিদের পাঠানো প্রতিবেদন- ময়মনসিংহ : ময়মনসিংহের সীমান্তবর্তী ধোবাউড়া, হালুয়াঘাট ও ফুলপুর উপজেলায় গতকাল বৃহস্পতিবার সকালে বজ্রপাতে দুই স্কুল ছাত্রসহ ৫ জন নিহত ও অপর ৩ জন আহত হয়েছে। জেলার ধোবাউড়া থানার ওসি আবদুল হক জানান, উপজেলার কান্দাপাড়া গ্রামে গতকাল বৃহস্পতিবার সকালে বজ্রপাতে স্কুলছাত্র দেলোয়ার হোসেন (১৪) মারা যায়, গুরুতর আহত রহিমা খাতুন (১০), হারুনুর রশিদ (৪০) ও মোশাররফ হোসেনকে উপজেলা স্বাস্থ্য কমপ্লেক্সে ভর্তি করা হয়েছে। একই সময় বজ্রপাতে উপজেলার বেদিকুড়া উচ্চ বিদ্যালয়ের সপ্তম শ্রেণির ছাত্র মোশাররফ হোসেন (১৪) মারা যায়। এদিকে হালুয়াঘাট থানার ওসি জাকিউর রহমান জানান, উপজেলার বানিয়াকান্দি গ্রামে বৃহস্পতিবার সকালে ধানকাটার সময় বজ্রপাতে কৃষক জমশের আলী (৫৫) ও বড়––য়া-চকপাড়া গ্রামের রুবেল করিম (৩২) এবং একটি ষাড় দুর্ঘটনাস্থলে মারা যায়। এ ছাড়াও ফুলপুর উপজেলার সিংহেশ্বর ইউনিয়নের ডোবারপাড় নামক স্থানে বজ্রপাতে কফিল উদ্দিন (৫৫) নামের এক কৃষক মারা গেছে বলে পুলিশ জানিয়েছে। সুনামগঞ্জ : জেলার ধর্মপাশা মধ্যনগর থানার কাঞ্চনপুর গ্রামের আলী হোসেন নামে এক কৃষক এবং তাহিরপুর উপজেলার বাধাঘাট ইউনিয়নের মোল্লাপাড়া গ্রামের আবদুল জলিল (৪৫) হাওরে কাজ করার সময় বজ্রপাতে মারা গেছেন। এ ছাড়া সদর উপজেলার কাঠইর গ্রামে হাওরে ধানকাটার সময় বজ্রপাতে ৯ জন আহত হয়েছেন। আহতরা হলেন- কাঠইর ইউনিয়নের উলুতুলু নোওয়াগাঁও গ্রামের বাহাউদ্দিন (৫৫), একই গ্রামের কামাল মিয়া (৪৫), নিয়াজুর রহমান (২৪), শহিদুল্লাহ (৩৫), সোহেল মিয়া (২৫), আইনুল হক (৩৫), কামাল উদ্দিন (১৮) ও সারোয়র (১৮)। তাদের সবাইকে সুনামগঞ্জ সদর হাসপাতালে ভর্তি করা হয়েছে। স্থানীয়রা জানান, সকালে সদর উপজেলার উলুতুলু নোওয়াগাঁও গ্রামের পার্শ্ববর্তী হাওরে কয়েকজন কৃষক ধান কাটছিলেন। এ সময় গুঁড়ি গুঁড়ি বৃষ্টির মধ্যে হঠাৎ বজ্রপাত হলে ৯ জন আহত হন এবং ওই মাঠে থাকা ৮টি ভেড়া মারা যায়। আহতদের সঙ্গে সঙ্গে উদ্ধার করে সুনামগঞ্জ সদর হাসপাতালে পাঠানো হয়। তিতাস (কুমিল্লা) : কুমিল্লা জেলার তিতাসে বজ্রপাতে ২ জন নিহত ও ২ জন আহত হয়েছে। গতকাল বৃহস্পতিবার বিকেল ৩টায় উপজেলার কড়িকান্দি ও জগতপুর যাত্রাবাড়িতে এ ঘটনা ঘটে। স্থানীয় ও হাসপাতাল সূত্রে জানা যায়, বিকেল ৩টায় বৈশাখী ঝড়ো হাওয়া ও বজ্রপাত শুরু হলে উপজেলার যাত্রাবাড়ির নিবাস চন্দ্রের ছেলে সজল চন্দ্র (১৮) ও তার বড় ভাই অপু চন্দ্র (৩০) এবং কড়িকান্দি গ্রামের মৃত মালু মিয়ার ছেলে শাহ জালাল (২৬) ও একই গ্রামের মৃত শিশু মিয়ার ছেলে সুমন (২৭) বজ্রাঘাতে আহত হয়। শাহ জালাল ঘটনাস্থলে মারা গেলেও আহত ৩ জনকে তিতাস স্বাস্থ্য কমপ্লেক্সে ভর্তি করা হলে গুরুতর অবস্থায় তাদের ঢাকা মেডিকেল কলেজ হাসপাতালে পাঠানো হয়। ঢাকা মেডিকেল কলেজ হাসপাতালে নেয়ার পথে সজল চন্দ্র মারা যায়। --
#####
#####
--bhorerkagoj.net--
--বজ্রপাত বজ্র আহত দগ্ধ নিহত বৃষ্টি মারা মৃত্যু হত --
--বজ্রপাতে ৫ জেলায় ৯ জনের মৃত্যু--
--রবিবার, ৩ মে ২০১৫--
--কাগজ ডেস্ক : বজ্রপাতে গতকাল শনিবার ও গত শুক্রবার ৫ জেলায় ৯ জনের মৃত্যু হয়েছে। এর মধ্যে সুনামগঞ্জে ৪, জামালপুরে ২ এবং দিনাজপুরের বিরামপুর, চট্টগ্রামের মিরসরাই ও বাগেরহাটের চিতলমারীতে ১ জন করে ৩ জন মারা যান। এ সম্পর্কে আমাদের প্রতিনিধিদের পাঠানো প্রতিবেদন- সুনামগঞ্জ : সুনামগঞ্জে বজ্রপাতে ৪ জনের মৃত্যু হয়েছে। এর মধ্যে দিরাইয়ে ২, তাহিরপুরে ১ ও মধ্যনগরে ১ জনের মৃত্যু হয়েছে। গতকাল শনিবার দুপুরে বজ্রপাতে তাদের মৃত্যু হয়। দিরাই থানার ওসি বায়েস আলম জানান, উপজেলার ভাটিপাড়া ইউনিয়নের উর্ধাপাড়া গ্রামের আব্দুল কাদির (২০) ও সরমঙ্গল ইউনিয়নের মাহতাবপুর গ্রামের হরিভক্ত দাস (৪০) শনিবার হাওরে ধান কাটার সময় বজ্রপাতে ঘটনাস্থলেই মারা যান। মধ্যনগর থানার ওসি হাসানুজ্জামান জানান, শনিবার হাওরে ধান কাটতে গেলে সদর ইউনিয়নের শিবরামপুর গ্রামের মৃত বাচ্চু মিয়ার ছেলে আবদুল জলিল (৫০) বজ্রপাতের শিকার হয়ে ঘটনাস্থলেই মারা যান। তাহিরপুর থানার ওসি শহিদ উল্লাহ জানান, শনিবার বাড়ির আঙিনায় কাজ করা সময় বজ্রপাতে উপজেলার বাদাঘাট ইউনিয়নের কোপাড়া গ্রামের আবদুল বাছেরের স্ত্রী রাশেদা বেগম(৪০) নিহত হন। জামালপুর : জেলার দেওয়ানগঞ্জে মাঠে ধান কাটার সময় বজ্রপাতে দুজন নিহত ও ৫ জন আহত হয়েছেন। নিহতরা হলেন গয়েরডোবা গ্রামের বাবু (১৮) ও চরহাতিভাঙ্গা গ্রামের রুবেল (২০)। এ সময় বজ্রপাতে দুই গ্রামের ৫ জন আহত হন। নিহতের পরিবার জানিয়েছে, গতকাল শনিবার সকাল সাড়ে ৮টার দিকে গয়েরডোবা গ্রামে বৃষ্টির মধ্যে মাঠে ধান কাটার সময় বজ্রপাত হলে ঘটনাস্থলেই বাবু মারা যান। এ সময় কর্মরত চার শ্রমিক আহত হন। একই সময় উপজেলার চরহাতিভাঙ্গা গ্রামে বৃষ্টির সময় বজ্রপাতের ঘটনা ঘটে। ওই সময় আবদুল মজিদ ও তার ছেলে মাঠে ধান কাটছিলেন। বজ্রপাতে রুবেল নিহত এবং তার বাবা আবদুল মজিদ আহত হন। আহতদের স্থানীয়ভাবে চিকিৎসা দেয়া হয়েছে। দিনাজপুর : জেলার বিরামপুর উপজেলার পল্লীতে বজ্রপাতে এক কৃষক মারা গেছেন। দিনাজপুর পুলিশ কন্ট্রোল রুম সূত্রে জানা যায়, গতকাল শনিবার সকাল সাড়ে ৮টার দিকে উপজেলার চাঁদপুর শিমুুলতলী গ্রামের ইয়াদ আলীর পুত্র ইউনুুস আলী (৩৮) পাশে ধানক্ষেতে যান। এ সময় বজ্রপাতের ঘটনা ঘটলে দগ্ধ হয়ে ঘটনাস্থলেই মারা যার তিনি। দিনাজপুর মেডিকেল কলেজ হাসপাতাল মর্গে লাশের ময়নাতদন্ত সম্পন্ন করে পরিবারের কাছে হস্তান্তর করা হয়। এ ব্যাপারে বিরামপুর থানায় ইউডি মামলা দায়ের করা হয়। মিরসরাই (চট্টগ্রাম) : উপজেলায় গত শুক্রবার সকাল সাড়ে ১০টার দিকে বজ্রপাতে এক কৃষকের মৃত্যু হয়েছে। তার নাম আবুল বশর (৭০)। তিনি উপজেলার ১০ নম্বর মিঠানালা ইউনিয়নের পূর্ব রহমতাবাদ গ্রামের রমজান আলী পণ্ডিত বাড়ির হোসেন জামানের পুত্র। বজ্রপাতে কৃষক আবুল বশর নিহত হয়। নিহতের পুত্র আলমগীর হোসেন জানান, বাবা সকালে বাড়ির পাশে ক্ষেতে ধানের বীজতলা পরিচর্যা করার সময় বৃষ্টি শুরু হয়। পরে বজ্রপাতের ঘটনা ঘটলে তিনি আহত হন। এ সময় অন্য কৃষকরা ঘটনাস্থল থেকে উদ্ধার করে মিরসরাই উপজেলা স্বাস্থ্য কমপ্লেক্স মস্তাননগর হাসপাতালে নিয়ে যাওয়ার পথে তিনি মারা যান। বিকেলে নামাজে জানাজা শেষে তাকে পারিবারিক কবরস্থানে দাফন করা হয়। চিতলমারী (বাগেরহাট) : উপজেলায় বজ্রপাতে তেনজিল মল্লিক (৪০) নামে এক ব্যক্তি মারা গেছেন এবং পিকলু গাজী (৫৫) নামে অপর ব্যক্তি আহত হয়েছেন। আহত ওই ব্যক্তিকে চিতলমারী স্বাস্থ্যকেন্দ্রে ভর্তি করা হয়েছে। জানা যায়, গত শুক্রবার সকাল ৭টার দিকে উপজেলার আড়–য়াবর্নী গ্রামের মৃত লোকমান গাজীর পুত্র পিকলু গাজী ও ইদ্রিস মল্লিকের পুত্র তেনজিল মল্লিক (শ্যালক-দুলাভাই) প্রতি দিনের মতো পেতনিমারী বিলে ধান কাটার উদ্দেশে যান। এ সময় গুঁড়ি গুঁড়ি বৃষ্টির সময় বাড়ি ফেরার পথে বজ্রপাতের ঘটনা ঘটলে তেনজিল মল্লিক মারা যান এবং পিকলু গাজী আহত হন। পার্শ্ববর্তী লোকজন তাদেরকে উদ্ধার করে চিতলমারী স্বাস্থ্য কমপ্লেক্সে ভর্তি করেন। --
#####
#####
--bhorerkagoj.net--
--বজ্র আহত ক্ষতি ক্ষয়ক্ষতি ঝড় বৃষ্টি হত --
--কাপাসিয়া ও মান্দায় কালবৈশাখী ঝড়ে ঘরবাড়ি লণ্ডভণ্ড, ফসলের ব্যাপক ক্ষতি--
--মঙ্গলবার, ২১ এপ্রিল ২০১৫--
--কাপাসিয়া (গাজীপুর) প্রতিনিধি : গাজীপুরের কাপাসিয়া উপজেলার টোক ও বারিষাব ইউনিয়নের ওপর দিয়ে বয়ে যাওয়া কালবৈশাখী ঝড়ের তাণ্ডবে গত শনিবার সন্ধ্যায় ৪০টি গ্রামের বিভিন্ন শিক্ষা প্রতিষ্ঠান, বসত ঘর, পাকা ধান ক্ষেত, পোল্ট্রি খামার ও গাছ পালার ব্যাপক ক্ষয়-ক্ষতি হয়। এ ছাড়া টোক বাজার থেকে আমরাইদ বাজার পর্যন্ত প্রায় ৫ কিলোমিটার সড়কের দুপাশের বিপুল সংখ্যক ছোট-বড় গাছ ভেঙে পড়ায় কয়েক ঘণ্টা যানবাহন চলাচল বন্ধ ছিল। ঝড়ে টোক নয়ন বাজার সংলগ্ন পাল বাড়ির মনি পাল (২৮), কাজল পাল (৪০), আশুর স্ত্রী (৬৫), আড়ালিয়া গ্রামের প্রাথমিক বিদ্যালয়ের শিক্ষক বেলায়েত হোসেনের বসত ঘরের টিনের চাল উড়িয়ে নিয়ে যায়। এ সময় তার স্ত্রী ও ২ সন্তানসহ অন্তত ১০/১২ জন আহত হয়। খবর পেয়ে রাতেই ক্ষতিগ্রস্তদের খোঁজখবর নিতে উপজেলা পরিষদ চেয়ারম্যান খন্দকার আজিজুর রহমান পেরা, উপজেলা নির্বাহী অফিসার আনিসুর রহমান, স্থানীয় ইউপি চেয়ারম্যান আবদুল জলিলসহ এলাকার গণ্যমান্য ব্যক্তিরা ছুটে যান। ইতোমধ্যে উপজেলা প্রকল্প বাস্তবায়ন কর্মকর্তা (পিআইও) জাকির হোসেন সরকার স্থানীয় ইউপি চেয়ারম্যান-মেম্বারদের সহযোগিতায় ঝড়ে ক্ষতিগ্রস্তদের তালিকা নির্ণয় শুরু করে। জানা যায়, শনিবার সন্ধ্যা সোয়া ৬টার দিকে বয়ে যাওয়া কালবৈশাখী ঝড়ে টোক ইউনিয়নের উলুসারা, পেঁচুরদিয়া, সালুয়ারটেকি, শহরটোক, টোক নয়ন বাজার, সুলতানপুর, আড়ালিয়া, দিঘিরপাড়সহ বেশ কয়েকটি গ্রামের ব্যাপক ক্ষয়-ক্ষতি হয়। সুলতানপুর মামুনিয়া দাখিল মাদ্রাসার শিক্ষক সামসুল হক রোকন জানান, ঝড়ে তাঁর মাদ্রাসা এবং আ. হামিদ চৌধুরী বাড়ির এতিমখানা মাদ্রাসার টিনের চাল উড়ে যায় এবং ভেঙেচুড়ে ক্ষতিগ্রস্ত হয়। টোক নয়ন বাজারের বেশ কয়েকটি দোকানের টিনের চাল, পেওরাইট গ্রামের হাফিজ উদ্দিনের বসত ঘরের টিনের চাল, সুলতানপুর গ্রামের ৩০/৩৫টি মাটির ঘরের টিনের চাল উড়ে যায়, বিভিন্ন স্থানে এবং সালুয়াটেকি গ্রামের ইকবাল ও ওবায়দুল্লাহর পোল্ট্রি খামারসহ কয়েকশ মুরগি মরে যায়। এ ছাড়া চলতি মৌসুমে কৃষকের ইরি-বোরো ধান, আম, কাঠাল, লিচু, কলা বাগান ও সবজি ক্ষেতের ব্যাপক ক্ষতি হয়। সন্ধ্যা সোয়া ৬টার দিকে বয়ে যাওয়া ১৫/২০ মিনিটের ঝড়ে বিভিন্ন স্থানে বিদ্যুতের খুঁটি উপড়ে যায় এবং তৎক্ষণাত পুরো উপজেলার বিদ্যুৎ ব্যবস্থা সারা রাতের জন্য বন্ধ হয়ে যায়। এদিকে মান্দা (নওগাঁ) প্রতিনিধি জানান, গত শনিবার রাত ১১টায় হঠাৎ করে উপজেলার ওপর দিয়ে বয়ে যাওয়া কাল বৈশাখী ঘূর্ণিঝড় ও শিলা বৃষ্টির তাণ্ডবে বিদ্যুত বিপর্যস্ত, ফসল, ঘরবাড়ি ও গাছপালার ব্যাপক ক্ষতি সাধিত হয়। ঝড়ে কাঁচা আম ঝরে, সজিনা ডাটার গাছ ও কলা গাছের ব্যাপক ক্ষয়ক্ষতি হয়েছে। এ ছাড়া ঘূর্ণিঝড়ের কবলে পড়ে বিভিন্ন শিক্ষা-প্রতিষ্ঠানেও ব্যাপক ক্ষতি হয়েছে। ঝড়ে অন্তত ৫ জনের আহত হওয়ার সংবাদ পাওয়া গেছে। জানা গেছে, রাত সাড়ে ১০টা থেকে আকাশের চারদিক হঠাৎ অন্ধকারে ছেয়ে যায়। এ সময় শুরু হয় প্রচণ্ড ঘূর্ণিঝড়, শিলা ও বজ্রবৃষ্টি। সরজমিন গিয়ে দেখা যায়, ঘূর্ণিঝড়ে গাছপালা উপড়ে ও ডালপালা ভেঙে নওগাঁ-রাজশাহী মহাসড়কের বিজয়পুর, ফেরিঘাটসহ প্রসাদপুর, গোটগাড়ি, দক্ষিণ পরানপুর গোপালপুরবাজার, ফেটগ্রাম, কসবা মান্দা, খাসমান্দা, হলুদঘর এলাকাসহ বিভিন্ন চলাচলের সড়কের ওপর পড়ে আছে। এতে যানবাহন চলাচল ব্যহত হয়। এ ছাড়া অনেক ঘরবাড়ির টিনের চালা উড়ে গেছে। কাঁচা ঘরবাড়ি ভেঙে ক্ষতিগ্রস্ত হয় দরিদ্র মানুষ। ঘূর্ণিঝড় বন্ধ হলেও রাত প্রায় সাড়ে ১১টা পর্যন্ত বৃষ্টিপাত হয়। এতে কৃষকের চলতি ব্রি-ধানের ব্যাপক ক্ষতি সাধন হয়। উপজেলার দক্ষিণ পরানপুর বায়তুল মামুর জামে মসজিদসহ অনেক স্থানে বৈদ্যুতিক তার ছিঁড়ে গেছে ও খুঁটি উপড়ে পড়ে। ফলে সারারাত বিদ্যুতহীন অবস্থায় ছিল উপজেলাবাসী। পরদিন রোববার বেলা ১২টায় উপজেলা সদরের প্রসাদপুর বাজারে বিদ্যুৎ সরবরাহ করা হলেও এখন পর্যন্ত উপজেলার সর্বত্র বিদ্যুতের লাইন পুরোপুরি চালু করা সম্ভব হয়নি বলে জানান নওগাঁ পল্লীবিদ্যুৎ সমিতির মান্দা সহকারী আঞ্চলিক ব্যবস্থাপক ফজলুর রহমান। উপজেলা কৃষি কর্মকর্তা জাহাঙ্গীর আলম প্রামাণিক জানান, ঝড়ে চলতি ব্রি-ধানের ব্যাপক ক্ষয়ক্ষতি হয়। ক্ষয়ক্ষতির পরিমাণ আনুমানিক এক হাজার হেক্টর জমির ব্রি-ধানের ক্ষতি হয়েছে। অনেক মাঠের আধা পাকা ধান পড়ে গেছে। --
#####
#####
--bhorerkagoj.net--
--বজ্রপাত বজ্র আহত ক্ষতি ক্ষয়ক্ষতি ঝড় বিধ্বস্ মারা হত --
--বিশ্বম্ভরপুরে ঘূর্ণিঝড়ে আড়াই শতাধিক ঘরবাড়ি বিধ্বস্ত , বিদ্যুৎ বিপর্যয়--
--বুধবার, ২৭ মে ২০১৫--
--স্বপন কুমার বর্মন, বিশ্বম্ভরপুর (সুনামগঞ্জ) থেকে : বিশ্বম্ভরপুর উপজেলায় ভয়াবহ ঘূর্ণিঝড়ে আড়াই শতাধিক ঘরবাড়িসহ গাছপালা পশু-পাখি ও বিদ্যুতের ব্যাপক ক্ষয়ক্ষতি হয়। খোলা আকাশের নিচে অর্ধশতাধিক পরিবার অসহায় অবস্থায় দিন কাটাচ্ছে। সরজমিন ঘুরে ১৫ জন আহত হওয়ার খবর জানা গেছে। গত রোববার দিবাগত রাত অনুমান ২টা থেকে আড়াইটা পর্যন্ত প্রবল বেগে ধেয়ে আসা ঘূর্ণিবায়ু আঘাত হানে উপজেলার পলাশ, ফতেপুর ও বাদাঘাট (দ.) ইউপির বিভিন্ন গ্রামে। ঘূর্ণিঝড়ে হাওর এলাকার পলাশ ইউপির রসুলপুর, পুরান মুক্তিখলা, কৃষ্ণনগর, নতুনপাড়া, মজুমদারী, লালার গাঁও, প্যারী নগর, ধরের পাড় ইত্যাদি গ্রাম, বাদাঘাট (দ.) ইউপির বাঘমারা, ভাটিপাড়া, সোনাপুর, শ্রীধরপুর, কান্দারহাটি, কালীপুর, দুর্গাপুর, চিতলাহাটি, শক্তিয়ারখলা ও ফতেপুর ইউপির লক্ষীপুর, সোনাপুর, কান্দারহাটি, চান্দারগাঁও, বিশ্বম্ভরপুর, গোপালপুর, রায়পুর, বাহাদুরপুর ইত্যাদি গ্রামের আড়াই শতাধিক ঘরবাড়ি সম্পূর্ণ বিধ্বস্ত হয়। এ ছাড়াও আংশিক ক্ষতি হয় আরো শত শত ঘরবাড়ি, গাছপালা, পশু-পাখি, টিউবওয়েল, নৌকা ইত্যাদি। ৫০টি অধিক পরিবার নিঃস্ব হয়ে বিধ্বস্ত অবস্থায় খোলা আকাশের নিচে দিন কাটাচ্ছে। কান্দারহাটি গ্রামের সাইফুল ইসলাম, সালিমুন্নেছা, আমির আলী, জাহাঙ্গীর, আলীনূর, আবদুল আলি, জাকারিয়া, লক্ষীপুর গ্রামের সই বিশ্বাস, কৃপেশ বিশ্বাস, নেপাল বর্মন, সুনিতা বর্মন, শ্রীবাস বিশ্বাস জানান, ঘরবাড়ি হারিয়ে আমরা এখন পরিবার-পরিজন নিয়ে অসহায় অবস্থায় খোলা আকাশের নিচে দিন যাপন করছি আমাদের রান্না করার মতো সুবিধা নেই। এ পর্যন্ত আমরা কোথাও থেকে সাহায্য পাইনি। ঘূর্ণিঝড়ে আহত লক্ষীপুর গ্রামের সহি বিশ্বাস, কৃপেশ বিশ্বাস, জতিন্দ্র বিশ্বাস, পরিক্ষিত বিশ্বাস, শ্রীবাস বিশ্বাস, কান্দারহাটির সম্পা বিশ্বাস, রুবেল, পপি, বাঘমারা গ্রামের সুমিতা আচার্য্য, দিপক আচার্য্য, ধিরেন্দ্র পাল, চিতলাহাটির সুনতি পাল, জাহাঙ্গীর, জাকারিয়া, সাইফুল ইসলাম বলেন, ভয়াবহ এলোপাতাড়ি ঘূর্ণিঝড়ে ঘরবাড়ি ভাঙার সময় আমরা বিভিন্ন স্থানে নিরাপদ আশ্রয়ের চেষ্টা করলে আঘাতপ্রাপ্ত হই। উপজেলা সদর কৃষ্ণনগর গ্রামের কাজল বর্মন জানায়, ভয়াবহ ঘূর্ণিঝড়ে ও প্রচণ্ড বজ্রপাতে ভয়ানক অবস্থার সৃষ্টি হয়েছিল। শ্রীধরপুর গ্রামের লালসাদ মিয়া জানান, দুটি বড় ঘর সম্পূর্ণ ভেঙে যায়। ভয়াবহ ঘূর্ণিঝড়ে বিশ্বম্ভরপুর মডেল উচ্চ বিদ্যালয়ে ছাত্রাবাসের সম্পূর্ণ ছাদ ভেঙে উড়িয়ে নিয়ে যায় এবং বিদ্যালয় আঙিনার বড় বড় ১৫টি গাছ দুমড়ে-মুচড়ে ভেঙে ফেলে। উপজেলার দিগেন্দ্র বর্মন ডিগ্রি কলেজের অধ্যক্ষের অফিস কক্ষ একাংশ ভেঙে যায়। গোপালপুর সরকারি প্রাথমিক বিদ্যালয়ে কয়েকটি বড় বড় গাছ ঘূর্ণিঝড়ে ক্ষতিগ্রস্ত হয়। ভার্ড পরিচালিত শিশু বিকাশ কেন্দ্রের জলিলপুর কেন্দ্রটি সম্পূর্ণ ভেঙে যায় ও জামালপুর কেন্দ্রটি আংশিক ভেঙে যায়। ঘূর্ণিঝড়ে উপজেলার বিদ্যুৎ সম্পূর্ণ অচল হয়ে পড়ে। পল্লী বিদ্যুতের এজিএম নাজমুল হুদা বলেন, বিশ্বম্ভরপুর ও বাদাঘাট এলাকার ১১শ ভোল্টের ৯টি, ২৪০ ভোল্টের ২টি খুঁটি বিনষ্ট হয় এবং আরো ১৪টি খুঁটি হেলে যায়। এ ছাড়া ১৫০টি মিটার অচল হয়ে যায়। ২৫টি স্পটে তার ছিড়ে যায়। ক্ষতিগ্রস্ত এ সব বিদ্যুৎ লাইনের মেরামত কাজ চলছে তবে আশা করা যাচ্ছে আবহাওয়া অনুক‚লে থাকলে ২৭ মে বিদ্যুৎ সংযোগ দেয়া সম্ভব হবে। উপজেলা প্রকল্প বাস্তবায়ন কর্মকর্তা জিএম ওয়ালিউল ইসলাম বলেন, ঘূর্ণিঝড়ে ক্ষতিগ্রস্ত এলাকা সকাল থেকেই সরজমিন পরিদর্শন করেছি। এ পর্যন্ত ২ শতাধিক ঘরবাড়ি ক্ষতিগ্রস্ত হয়েছে এর মধ্যে প্রায় ৫০টি পরিবার খোলা আকাশের নিচে অবস্থান করছে। স্ব স্ব এলাকার জনপ্রতিনিধিরা ক্ষতিগ্রস্তদের তালিকা প্রণয়ন করছে সরকারি সহায়তা প্রদানের জন্য। দুপুর থেকে জেলা ত্রাণ ও পুনর্বাসন কর্মকর্তা মো. নাছির উদ্দিন ঘূর্ণিঝড়ে ক্ষতিগ্রস্ত দুর্গত এলাকা পরিদর্শন করেন এ সময় উপজেলা প্রকল্প বাস্তবায়ন কর্মকর্তাও সঙ্গে ছিলেন। বাদাঘাট (দ.) ইউপি চেয়ারম্যান এড. ছবাব মিয়া বলেন, ঘূর্ণিঝড়ে ব্যাপক ঘরবাড়ি, গাছপালা, পশু-পাখির ক্ষতি হয়েছে এবং ইউনিয়ন পরিষদের পক্ষ থেকে ক্ষতিগ্রস্তদের তালিকা প্রণয়নের কাজ চলছে। উপজেলা চেয়ারম্যান মোহাম্মদ হারুনুর রশিদ বলেন, ঘূর্ণিঝড়ে ক্ষতিগ্রস্ত পরিবারগুলোর প্রতি আমাদের আন্তরিক সহযোগিতা ঘাটতি নেই। ইউনিয়ন পর্যায়ে ক্ষতিগ্রস্তদের তালিকা প্রণয়ন করা হচ্ছে আমরা যথাসাধ্য চেষ্টা করব সহায়তা প্রদানের জন্য। উপজেলা নির্বাহী কর্মকর্তা খন্দকার মোহাম্মদ আবদুল্লাহ আল মাহমুদ বলেন, ঘূর্ণিঝড় শেষ হওয়ার পর থেকেই প্রশাসন ও পরিষদের পক্ষ থেকে খোঁজ-খবর নিচ্ছি এবং সংশ্লিষ্ট কর্মকর্তা ও জনপ্রতিনিধিদের মাধ্যমে সরকারি সহায়তা প্রদানের লক্ষ্যে তালিকা প্রণয়নের কাজ করা হচ্ছে। --
#####
#####
--bhorerkagoj.net--
--বজ্রপাত বজ্র ক্ষতি ঝড় বৃষ্টি --
--ধামরাইয়ে বজ্রপাতে গাছে আগুন--
--মঙ্গলবার, ৭ এপ্রিল ২০১৫--
--ধামরাই (ঢাকা) প্রতিনিধি : গত শনিবার রাতে ঝড়ের তাণ্ডবে ধামরাইয়ে বিভিন্ন স্থানে গাছপালা ও ফসলের বেশ ক্ষতি হয়েছে। এ সময় ধামরাই সরকারি স্বাস্থ্য কমপ্লেক্সের একটি বড় কড়ই গাছে বজ্রপাতে আগুন ধরে এলাকায় আতঙ্কের সৃষ্টি হয়। ঝড়ে ফসলের পাশাপাশি প্রায় সব গাছের আমের গুটি পড়ে গেছে। স্থানীয় পৌর কাউন্সিলর মো. মহব্বত হোসেন বলেন, রাতে ঝড়বৃষ্টির সময় প্রচণ্ড শব্দে বজ্রপাত হয়। একটু পর বেরিয়ে দেখি ধামরাই সরকারি স্বাস্থ্য কমপ্লেক্সের একটি বড় কড়ই গাছের ডালা ভেঙে পড়েছে ও গাছে আগুন জ্বলছে। আগুনে এলাকাবাসীর মধ্যে আতঙ্কের সৃষ্টি হয়। --
#####
#####
--bhorerkagoj.net--
--বজ্রপাত বজ্র মারা মৃত্যু --
--সিংড়ায় বজ্রপাতে ২ জনের মৃত্যু--
--শনিবার, ১ আগস্ট ২০১৫--
--সিংড়া (নাটোর) প্রতিনিধি : উপজেলায় বজ্রপাতে শিশুসহ ২ জনের মৃত্যু হয়েছে। গত বৃহস্পতিবার বিকেলে উপজেলার শতকুরি গ্রামে এ ঘটনা ঘটে। বিকেল সাড়ে ৪টার দিকে উপজেলার শতকুড়ি গ্রামের রাবেয়া বেগম (৩৫) ও শিশু কল্পনা খাতুন (১২) বাড়ির পাশে জমিতে মাছ ধরতে যান। এ সময় বিকট শব্দে বজ্রপাতের ঘটনা ঘটলে ঘটনাস্থলেই তারা ২ জনেই মারা যান। পরে এলাকাবাসী লাশ দুটি উদ্ধার করেন। --
#####
#####
--bhorerkagoj.net--
--বজ্রপাত বজ্র আহত মৃত্যু হত --
--নওগাঁর গ্রামে বজ্রপাতে নিহত প্রধান শিক্ষক--
--রবিবার, ২৬ জুলাই ২০১৫--
--নওগাঁ প্রতিনিধি : জেলার নিয়ামতপুর উপজেলার আড্ডা বাজারে বজ্রপাতে মুকুল হোসেন (৪৮) নামে এক হাইস্কুলের প্রধান শিক্ষকের মৃত্যু হয়েছে। গত শুক্রবার দুপুর ১টার দিকে এ ঘটনা ঘটে। নিয়ামতপুর থানার ওসি ওবায়দুল হক ঘটনার সত্যতা নিশ্চিত করে বলেন, উপজেলার সনাবর উচ্চ বিদ্যালয়ের প্রধান শিক্ষক মুকুল হোসেন ওই বাজারে তার নিজস্ব বাড়ির ছাদে জমাট বাঁধা পানি নিষ্কাশন করার সময় বজ্রপাতে গুরুতর আহত হন। ওই এলাকার একটি বেসরকারি ক্লিনিকে ভর্তি করলে দায়িত্বরত চিকিৎসক তাকে মৃত ঘোষণা করেন। --
#####
#####
--bhorerkagoj.net--
--বজ্রপাত বজ্র নিহত মারা মৃত্যু হত --
--লালমনিরহাটে বজ্রপাতে স্কুল শিক্ষকের মৃত্যু--
--বৃহস্পতিবার, ৩ সেপ্টেম্বর ২০১৫--
--কাগজ প্রতিবেদক, লালমনিরহাট : জেলার হাতীবান্ধার গেন্দুকুড়ি এলাকায় শ্বশুরবাড়িতে বেড়াতে গিয়ে বজ্রপাতে আবদুল কাদের সাজু (৩৫) নামে এক স্কুল শিক্ষকের মৃত্যু হয়েছে। নিহত আবদুল কাদের সাজু হাতীবান্ধা উপজেলার পূর্ব বেজগ্রাম এলাকার নজরুল ইসলামের ছেলে। তিনি টংভাঙ্গা ইউনিয়নের আলহাজ সমশের উদ্দিন উচ্চ বিদ্যালয়ের সমাজবিজ্ঞান বিষয়ের সহকারী শিক্ষক ছিলেন বলে জানা গেছে। নিহতের স্ত্রী খাদিজা বেগম জানান, গত সোমবার রাতে উপজেলার টংভাঙ্গা ইউনিয়নের গেন্দুকুড়ি বাড়াইপাড়া এলাকায় তার স্বামী সাজু শ্বশুরবাড়ি বেড়াতে যান। গত মঙ্গলবার সকাল সাড়ে ৯টার দিকে নিজ কর্মস্থল স্কুলে আসার পথে বজ্রপাত ঘটলে সাজু মারা যান। --
#####
#####
--bhorerkagoj.net--
--বজ্রপাত বজ্র নিহত মারা হত --
--কেন্দুয়ায় একই দিনে বজ্রপাতে দুই ছাত্রসহ ৩ জন নিহত--
--মঙ্গলবার, ২১ এপ্রিল ২০১৫--
--কেন্দুয়া (নেত্রকোনা) প্রতিনিধি : কেন্দুয়া উপজেলায় গতকাল সোমবার বিকেলে একই দিনে বজ্রপাতে ৩ জন নিহত হয়েছে। বিভিন্ন সূত্রে জানা যায়, উপজেলার পাইকুড়া ইউনিয়নের সুন্দ্রাকান্দা গ্রামের আলীম উদ্দিনের ছেলে মজলিশপুর উচ্চ বিদ্যালয়ের নবম শ্রেণির ছাত্র আরিফুল ইসলাম (১৫) বাড়ি যাওয়ার পথে বজ্রপাতে নিহত হয়। একই সময় মাসকা ইউনিয়নের রায়পুর গ্রামের ছোয়াদ মিয়ার ছেলে আতিকুল (২৫) মাঠে কাজ করার সময় বজ্রপাতে নিহত হয় এবং গণ্ডা ইউনিয়নের গৈচাশিয়া গ্রামের নূরুল ইসলামের ছেলে সপ্তম শ্রেণির ছাত্র রাসেল মিয়া (১২) স্কুল থেকে বাড়ি ফেরার পথে বজ্রপাতে মারা যায়। কেন্দুয়া থানার ওসি (তদন্ত) মিজানুর রহমান আকন্দ ঘটনার সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত ঝড় নিহত বৃষ্টি মৃত্যু হত হতাহত --
--বিভিন্ন স্থানে বজ্রপাতে নিহত ৪, আহত ৪--
--রবিবার, ৫ এপ্রিল ২০১৫--
--সারা দেশ ডেস্ক : বিভিন্ন স্থানে গত শুক্রবার বজ্রপাতে ৪ জন নিহত ও ৪ জন আহত হয়। আমাদের প্রতিনিধিদের পাঠানো সংবাদ : পেকুয়া (কক্সবাজার) : পেকুয়ায় বজ্রপাতে দুজনের মর্মান্তিক মৃত্যু হয়। গত শুক্রবার দুপুর সাড়ে ১২টার দিকে উপজেলার মগনামা ইউনিয়নের ধারিয়াখালী এলাকায় এ ঘটনাটি ঘটে। নিহত যুবকের নাম মো. আবুল কাসেম। তিনি পেকুয়া সদর ইউনিয়নের পশ্চিম গোঁয়াখালী মাতবর পাড়া গ্রামের মৃত আবু তাহেরের ছেলে বলে জানা গেছে। স্থানীয়রা জানায়, আবু কাসেম ধারিয়াখালীতে মৎস্য প্রজেক্ট করছিলেন। ওই দিন মৎস্য ঘেরের টং ঘরে বৃষ্টির মধ্যে ঘুমিয়ে পড়েন। এ সময় প্রচণ্ড বজ্রপাতের আঘাতে ঘুমন্ত অবস্থায় প্রাণ হারান তিনি। গতকাল এশারের নামাজের পর মাতবর পাড়া কবরস্থানে জানাজা শেষে তাকে দাফন করা হয়। ব্যক্তিগত জীবনে তিনি তিন সন্তানের জনক। অপরদিকে রাজাখালী ইউনিয়নের মৌলভীপাড়া এলাকার বদিউল আলমের ছেলে মো. আশেকের (১৪) লবণ মাঠ থেকে বাড়ি ফেরার পথে পালাকাটা এলাকায় বজ্রপাতে মর্মান্তিক মৃত্যু হয়। এ দিন মো. আশেক লবণ মাঠ থেকে তার বাবাসহ বাড়ি ফিরছিল। শুক্রবার মাগরিবের নামাজের পর তার নামাজে জানাজা শেষে পারিবারিক কবরস্থানে সমাহিত করা হয়। এদিকে তাদের অকাল মৃত্যুতে এলাকায় শোকের ছায়া নেমে এসেছে। পেকুয়া সদর ইউপি সদস্য গোলাম ছোবহান ও রাজাখালী ইউপির চেয়ারম্যান নজরুল ইসলাম সিকদার বাবুল এর সত্যতা নিশ্চিত করেন। পেকুয়া উপজেলা নির্বাহী কর্মকতা মো. মারুফুর রশিদ খান জানিয়েছেন, নিহতদের নাম-ঠিকানা সংগ্রহ করা হয়েছে। আগামী ২/১ দিনের মধ্যে সরকারি তরফ থেকে তাদের পরিবারকে আর্থিক সহযোগিতা করা হবে। পটিয়া (চট্টগ্রাম) : চট্টগ্রামের পটিয়ায় বজ্রপাতে এক ব্যক্তির মৃত্যু হয়। সে খিল্লাপাড়ার আবদুল হাফেজের ছেলে মো. মনজুর (৪০)। ঘটনাটি ঘটে শুক্রবার উপজেলার কেলিশহর ইউনিয়নের খিল্লাপাড়া গ্রামে। জানা যায়, সকালে হঠাৎ কালবৈশাখী ঝড় শুরু হলে নিজ বাড়ির উঠানে দাঁড়ানো অবস্থায় তার ওপর একটি বজ্রপাত আঘাত হানে। এতে ঘটনাস্থলেই তার মৃত্যু হয় বলে প্রত্যক্ষদর্শী আবদুর রাজ্জাক জানান। কেলিশহর ইউপি চেয়ারম্যান জসিম উদ্দিন মাস্টার বলেন, হঠাৎ কালবৈশাখী ঝড় এ তাজা প্রাণটি কেড়ে নিয়েছে। ফলে তার অবুঝ ২ শিশুর ভবিষ্যৎ অনিশ্চিত হয়ে পড়েছে। কুতুবদিয়া (কক্সবাজার) : কুতুবদিয়ায় পৃথক বজ্রপাতের ঘটনায় ১ জন নিহত ও ৪ জন অহত হয়েছেন। আহতদের মধ্যে ৩ জনকে স্থানীয় হাসপাতালে ভর্তি করা হয়েছে। গত শুক্রবার উপজেলার দক্ষিণ ধুরুং ও সাগরে বজ্রপাতের ঘটনায় এরা হতাহত হয়েছে। প্রত্যক্ষদর্শী ও হাসপাতাল সূত্র জানায়, দুপুর ১২টার দিকে দক্ষিণ ধুরুং মোশারফ বলীর পাড়ার আব্দুল মোনাফের ছেলে বাবুলসহ (৩৫) অন্যরা নৌকায় লবণ লোড করছিলের। এ সময় আকস্মিক বজ্রপাত ঘটলে বাবুল অজ্ঞান হয়ে পড়েন। দ্রুত তাকে সরকারি হাসপাতালে নেয়া হলে কর্তব্যরত চিকিৎসক বাবুলকে মৃত বলে জানান। আল ফারুক আদর্শ দাখিল মাদ্রাসা সুপার মোর্শেদুল মন্নান বলেন, একই ঘটনায় দক্ষিণ ধুরুং বৈদ্যের পাড়ার সাকের উল্লাহর ছেলে রমিজ (২৩), মৃত আব্দুল কাদেরের ছেলে আজম (২৬), আবু হানিফার ছেলে ফুরকান (২৮) বজ্রপাতের ঘটনায় আহত হন। আহতদের মধ্যে আজম ছাড়া বাকিদের হাসপাতালে ভর্তি করা হয়েছে। আজমকে স্থানীয়ভাবে চিকিৎসা দেয়া হয়। অপরদিকে কৈয়ারবিল গ্রামের মাহবুল খলিলের ছেলে মনির (২৮) সাগরে মাছ ধরতে গিয়ে বজ্রপাতের ঘটনায় গুরুতর আহত হলে তাকে দ্রুত উপজেলা স্বাস্থ্য কমপ্লেক্সে নেয়া হয়। সেখানে তার অবস্থার অবনতি হলে তাকে জেলা সদর হাসপাতালে রেফার করা হয়েছে। এ সময় বজ্রপাতের ফলে মনিরের পিঠ ঝলসে গেছে ও তার রক্তবমি হচ্ছিল বলে হাসপাতাল সূত্র জানিয়েছে। --
#####
#####
--bhorerkagoj.net--
--বজ্রপাত বজ্র ক্ষতি ক্ষয়ক্ষতি ঝড় বিধ্বস্ বৃষ্টি মারা মৃত্যু --
--কানাইঘাটে ঝড়ে ব্যাপক ক্ষয়ক্ষতি বজ্রপাতে নিহত ২--
--বুধবার, ৮ এপ্রিল ২০১৫--
--কানাইঘাট (সিলেট) প্রতিনিধি : কানাইঘাট উপজেলায় গত শনিবার রাতে বিভিন্ন এলাকা দিয়ে বয়ে যাওয়া কালবৈশাখী ঝড়ে ব্যাপক ক্ষয়ক্ষতি ও বজ্রপাতে দুই কিশোরের মর্মান্তিক মৃত্যু হয়েছে। কালবৈশাখী ঝড়ে অর্ধশতাধিক কাঁচা ঘরবাড়ি বিধ্বস্ত হয়, গাছপালা ভেঙে পড়ে, একাধিক জায়গায় বৈদ্যুতিক তার ছিঁড়ে পড়ায় গত দুদিন ধরে গোটা উপজেলা বিদ্যুৎ সংযোগ বন্ধ থাকার পর গত সোমবার দুপুরের দিকে পৌর শহরসহ কিছু স্থানে পুনরায় বিদ্যুৎ সংযোগ দেয়া হলেও লোডশেডিং লেগেই আছে। স্থানীয় পল্লীবিদ্যুৎ অফিস সূত্রে জানা গেছে, কালবৈশাখী ঝড়ের কারণে বৈদ্যুতিক তার, খুঁটি এবং একাধিক ট্রান্সফরমারের সুইস অকেজো হয়ে পড়ে। এতে জনদুর্ভোগ চরম আকার ধারণ করে। বিশেষ করে বিদ্যুৎ সংযোগ বিচ্ছিন্ন হওয়ায় এইচএসসি ও আলিম পরীক্ষার্থীদের লেখাপড়ায় চরম ব্যাঘাত ঘটে। অপরদিকে রোববার সকালে ভারী বৃষ্টিপাতের সঙ্গে বজ্রপাতে উপজেলার রাজাগঞ্জ ইউপির গাজীপুর গ্রামের আব্দুস ছালামের ছেলে কিশোর মিনহাজ উদ্দিন (১৩) এবং একই ইউনিয়নের মির্জারগড় গ্রামের ছালেহ আহমদের ছেলে ইমরান আহমদের (১৬) মর্মান্তিক মৃত্যু হয়। বজ্রপাতে এ দুই কিশোর তাদের নিজবাড়িতে মারা যায়। এ ছাড়া বজ্রপাতে বড়দেশ গ্রামে একটি মহিষের মৃত্যু এবং সড়কের বাজারে অবস্থিত আজাদ মেডিকেল সেন্টারের ব্যাপক ক্ষতিসাধিত হয়। --
#####
#####
--bhorerkagoj.net--
--বজ্রপাত বজ্র আহত নিহত হত --
--গোদাগাড়ীতে বজ্রপাতে নারীসহ ২ জন নিহত--
--বুধবার, ৮ জুলাই ২০১৫--
--গোদাগাড়ী (রাজশাহী) প্রতিনিধি : গোদাগাড়ীতে বজ্রপাতে নারীসহ দুজন নিহত হয়েছে। স্থানীয় সূত্রে জানা যায়, গত সোমবার রাত সাড়ে ৯টার দিকে উপজেলার রিশিকুল ইউনিয়নের চব্বিশ নগর গ্রামে এ বজ্রপাতের ঘটনা ঘটে। বজ্রপাতে নিহতরা হলো চব্বিশ নগর গ্রামের একরামূল হকের ছেলে শাহাজালাল মিয়া ও তাদের প্রতিবেশী আবদুর রাজ্জাকের স্ত্রী আদরী বেগম। রিশিকুল ইউনিয়ন পরিষদের চেয়ারম্যান জাহাঙ্গীর আহমেদ সরকার জানান, শাহাজালাল মিয়া ও আদরী বেগমের বাড়ি পাশাপাশি। তাদের দুবাড়ির মধ্যে বজ্রপাত ঘটলে ২ জন আহত হন। --
#####
#####
--bhorerkagoj.net--
--বজ্রপাত বজ্র নিহত মারা মৃত্যু হত --
--দুর্গাপুরে বজ্রপাতে এক ব্যক্তির মৃত্যু--
--শনিবার, ১ আগস্ট ২০১৫--
--দুর্গাপুর (রাজশাহী) প্রতিনিধি : দুর্গাপুরে বজ্রপাতে এক ব্যক্তির মর্মান্তিক মৃত্যু হয়েছে। সে উপজেলার কাঁঠালবাড়িয়া গ্রামের আবদুুল গফুরের ছেলে আবু সাইদ (৩২)। এলাকাবাসী সূত্রে জানা গেছে, গত বুধবার উপজেলার কাঁঠালবাড়িয়া গ্রামের আবদুুল গফুরের ছেলে আবু সাইদ বাড়ির পাশে ফটিংঙ্গের বিলে কাজে যায়। এ সময় বজ্রপাতের ঘটনা ঘটলে আবু সাইদ সেখানেই মরে পড়ে থাকে। পরে স্থানীয় আবদুুল হাকিম নামে এক ব্যক্তি ওই বিলে গরু চরানোর সময় আবু সাইদের মরদেহ দেখতে পান। এ সময় নিহতের বাড়ির লোকজনকে খবর দিলে ঘটনাস্থাল থেকে পুলিশের উপস্থিতিতে লাশটি উদ্ধার করা হয়। এ বিষয়ে দুর্গাপুর থানার ওসি পরিমল কুমার চক্রবর্তী জানান, কাঁঠালবাড়িয়া গ্রামের ফটিংঙ্গের বিলে আবু সাইদ নামে এক ব্যক্তির মরদেহ পড়ে থাকার খবর পেয়ে তিনি নিজে ঘটনাস্থলে যান এবং বজ্রপাতে সে মারা গেছে এমন আলামত পেলে লাশটি উদ্ধার করে তার স্বজনদের কাছে হস্তান্তর করেন। --
#####
#####
--bhorerkagoj.net--
--বজ্রপাত বজ্র আহত নিহত মারা হত --
--পাবনায় বজ্রপাতে কৃষক নিহত--
--সোমবার, ২৭ এপ্রিল ২০১৫--
--পাবনা প্রতিনিধি : পাবনায় গত শনিবার মাঠে কাজ করে বাড়ি ফেরার সময় বজ্রপাতে বাবুল ফকির (২৫) নামে এক কৃষক নিহত হয়। এ সময় তার সঙ্গে থাকা বাবুলের বাবা আজিজ ফকির আহত হয়। বেড়া উপজেলার চাকলা ইউনিয়নের কুশিয়ারা গ্রামে এ ঘটনা ঘটে। জানা গেছে, সন্ধ্যায় বাড়ি ফেরার পথে মাঠে থাকা অবস্থায় বজ্রপাত হলে ঘটনাস্থলেই আহত হয়ে তিনি মারা যান। এ সময় আহত হয় তার বাবা আজিজ ফকির। তাকে বেড়া উপজেলা স্বাস্থ্য কমপ্লেক্সে ভর্তি করা হয়। চাকলা ইউনিয়নের ৯নং ওয়ার্ডের (কুশিয়ারা) ইউনিয়ন পরিষদ সদস্য আব্দুল আজিজ ঘটনার সত্যতা নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত ঝড় বৃষ্টি মারা মৃত্যু হত --
--ফুলছড়িতে বজ্রপাতে জেলের মৃত্যু--
--রবিবার, ১০ মে ২০১৫--
--ফুলছড়ি (গাইবান্ধা) প্রতিনিধি : গাইবান্ধার ফুলছড়িতে ব্রহ্মপুত্র নদে মাছ ধরার সময় বজ্রপাতে ল²ণ চন্দ্র দাস (৪৬) নামে এক জেলের মৃত্যু হয়েছে। এ সময় শ্রীপদ চন্দ্র দাস (৩৮) নামে অপর এক জেলে আহত হয়েছেন। সাবেক ফুলছড়ি উপজেলা পরিষদের প্রশাসনিক ভবনের পূর্বপাশে ব্রহ্মপুত্র নদের তীর এলাকায় গত বৃহস্পতিবার রাত সাড়ে ১২টার দিকে এ ঘটনা ঘটে। ল²ণ চন্দ্র দাস ফুলছড়ি উপজেলার গজারিয়া ইউনিয়নের কামারপাড়া গ্রামের মাদারী চন্দ্র দাসের ছেলে ও শ্রীপদ চন্দ্র দাস একই গ্রামের চিরিয়া চন্দ্র দাসের ছেলে। স্থানীয়রা জানান, বৃহস্পতিবার রাত সাড়ে ১২টার পর থেকে আকস্মিক বজ্রসহ ঝড় ও শিলাবৃষ্টি শুরু হয়। এ সময় ল²ণ চন্দ্র দাস ও শ্রীপদ চন্দ্র দাস ব্রহ্মপুত্র নদে জাল দিয়ে মাছ ধরছিল। হঠাৎ করে বজ্রপাতের ঘটনা ঘটলে ঘটনাস্থলেই ল²ণ চন্দ্র দাস মারা যায় ও শ্রীপদ চন্দ্র দাস আহত হন। পরে স্থানীয়রা ল²ণ চন্দ্র দাসের লাশ উদ্ধার করে। আহত শ্রীপদ দাসকে ফুলছড়ি উপজেলা স্বাস্থ্য কমপ্লেক্সে ভর্তি করা হয়। গজারিয়া ইউনিয়ন পরিষদের চেয়ারম্যান মনোতোষ রায় মিন্টু এ তথ্য নিশ্চিত করেন। --
#####
#####
--bhorerkagoj.net--
--বজ্রপাত বজ্র আহত দগ্ধ নিহত মারা মৃত্যু হত --
--বজ্রপাতে বিরলে মা-ছেলে ও পাটগ্রামে নিহত ১--
--বুধবার, ১ এপ্রিল ২০১৫--
--বিরল (দিনাজপুর) প্রতিনিধি : বিরলে গত সোমবার সন্ধ্যা ৬টায় সদর উপজেলার ঢেলপীর নামক স্থানে দিনাজপুর শহর থেকে বাইসাইকেলে বাড়িতে আসার পথে বজ্রপাতে ধর্মপুর ইউনিয়নের গোপিনাথপুর গ্রামের আব্দুল খালেকের স্ত্রী মোনয়ারা বেগম ও ছেলে মহবুর রহমানের মর্মান্তিক মৃত্যু হয়। সঙ্গে থাকা মৃত মহবুরের এক ছেলে নাসিমকে গুরুতর আহত অবস্থায় দিনাজপুর মেডিকেল কলেজ হাসপাতালে ভর্তি করা হয়। এ ঘটনায় ওই এলাকায় শোকের ছায়া নেমে আসে। এদিকে লালমনিরহাট প্রতিবেদক জানান, পাটগ্রাম উপজেলার শ্রীরামপুর ইউনিয়নের ইসলামপুর এলাকায় সোমবার দুপুরে হঠাৎ বজ্রপাতে আমিনুর ইসলাম নামের এক ব্যক্তি নিহত এবং এতে ৫ জন দগ্ধ হয়। নিহত আমিনুর ইসলাম উপজেলার শ্রীরামপুর ইউনিয়নের ইসলামপুর ঈদগাহ মাঠের পশ্চিম এলাকার মৃত আকাশুর ছেলে। এ ছাড়াও দগ্ধরা হলেন উপজেলার শ্রীরামপুর ইউনিয়নের ইসলামপুর এলাকার জসিমুদ্দিনের ছেলে রুহুল আমীন, সফিকুল ইসলামের ছেলে নাজমুল, একই উপজেলার পাটগ্রাম ইউনিয়নের ধবলসতী এলাকার ইসমাইল হোসেনের কিশোরী মেয়ে নুর বানু ছাড়াও একই এলাকার ফরিদুলের যুবতী মেয়ে ফেরদৌসিসহ দহগ্রাম ইউনিয়নের কালারডাঙ্গা এলাকার আজিজুল হকের ছেলে জয়নাল আবেদিন। পাটগ্রাম উপজেলা হাসপাতালের আবাসিক মেডিকেল অফিসার ডা. প্রণব কুমার দাস জানান, নিহত আমিনুর রহমানকে হাসপাতালে নেয়ার পথেই সে মারা যান এবং দগ্ধ অপর ৫ জনকে হাসপাতালে চিকিৎসা দেয়া হচ্ছে। --
#####
#####
--bhorerkagoj.net--
--বজ্রপাত বজ্র আহত ক্ষতি ঝড় বৃষ্টি হত --
--হাতীবান্ধায় ঘূর্ণিঝড়ে শতাধিক ঘরবাড়ি ও গাছপালা লণ্ডভণ্ড, আহত ৬--
--বুধবার, ১ এপ্রিল ২০১৫--
--হাতীবান্ধা (লালমনিরহাট) প্রতিনিধি : লালমনিরহাটের হাতীবান্ধায় গত সোমবার দুপুর আড়াইটায় বজ্রপাতে ৩ জন ও ঘূর্ণিঝড়ে ৩ জনসহ ৬ জন আহত হয়। উপজেলার তিনটি গ্রামে আকস্মিক ঝড়ে ২টি শিক্ষা প্রতিষ্ঠানসহ শতাধিক ঘরবাড়ি ও বহু গাছপালা ভেঙে যায়। জানা গেছে, হাতীবান্ধা উপজেলার টংভাঙ্গা, বেজগ্রাম ও নওদাবাস ৩টি গ্রামে সোমবার বেলা আড়াইটায় আকস্মিক বজ্রপাতে ৩ জন ও ঘূর্ণিঝড়ে ৩ জনসহ ৬ জন আহত হয়। পশ্চিম বেজগ্রাম ইবতেদায়ি মাদ্রাসার চাল উড়ে যায় এবং শতাধিক ঘরবাড়ি ও বহু গাছপালা ভেঙে যায়। এ সময় ঝড়ে গাছের ডাল ভেঙে উপজেলার কাদমা গ্রামের নওদাবাসে নয়ন চন্দ্র (২১) গুরুতর আহত হয়। ঝড়বৃষ্টির সময় বজ্রপাতে নওদাবাস গ্রামের পরেশ চন্দ্র (৫০), টংভাঙ্গা ইউনিয়নের পূর্ব বেজগ্রামের নজরুলের স্ত্রী সেতেরা খাতুন (২৭), প্রান্নাথ পাটিকাপাড়া গ্রামের রাকিবুজ্জামান (২০) আহত হয়। নয়ন চন্দ্রকে প্রাথমিক চিকিৎসা শেষে রংপুর মেডিকেলে পাঠানো হয়। আহতদের হাতীবান্ধা হাসপাতালে ভর্তি করানো হয়। হাতীবান্ধা উপজেলা চেয়ারম্যান লিয়াকত হোসেন বাচ্চু ও টংভাঙ্গা ইউপি চেয়ারম্যান সেলিম হোসেন ক্ষতিগ্রস্ত এলাকা পরিদর্শন করেন। --
#####
#####
--bhorerkagoj.net--
--বজ্রপাত বজ্র আহত দুর্ঘটনা নিহত মারা মৃত্যু হত --
--বিভিন্ন স্থানে দুর্ঘটনায় চারজনের মৃত্যু--
--মঙ্গলবার, ৩১ মার্চ ২০১৫--
--সারা দেশ ডেস্ক : বিভিন্ন স্থানে গত রোববার পৃথক দুর্ঘটনায় চারজনের মৃত্যু হয়। ভোরের কাগজ প্রতিনিধিদের পাঠানো সংবাদ : বাগাতিপাড়া (নাটোর) : বাগাতিপাড়ায় পানিতে ডুবে এক শিশুর মৃত্যু হয়েছে। সকালে উপজেলার পাঁকা এলাকায় এ ঘটনা ঘটে। হাসপাতাল ও স্থানীয় সূত্রে জানা যায়, উপজেলার পাঁকা গ্রামের রিপন আলীর ১৫ মাস বয়সের ছেলে সাফি গত রোববার সকালে খেলতে গিয়ে বাড়ির পাশে পুকুরে পড়ে যায়। এরপর বেলা ১১টায় শিশুটির মৃতদেহ ভেসে উঠলে পরিবারের লোকজন উদ্ধার করে বাগাতিপাড়া স্বাস্থ্য কমপ্লেক্সে নিয়ে যায়। সেখানে কর্তব্যরত চিকিৎসক শিশুটিকে মৃত ঘোষণা করেন। টেকনাফ : টেকনাফে বাহারছড়া থেকে অজ্ঞাত ব্যক্তির লাশ উদ্ধার করে পুলিশ। জানা গেছে, বেলা ১১টার দিকে বাহারছড়া ইউনিয়নের বাইন্যাপাড়ার ইউনিয়ন কমপ্লেক্সের পশ্চিম পাশের বঙ্গোপসাগর থেকে এ লাশ উদ্ধার করা হয়। সকালের দিকে স্থানীয় লোকজন সাগর পাড়ে লাশ দেখতে পেয়ে পুলিশকে সংবাদ দেয়। খবর পেয়ে বাহারছড়া পুলিশ ঘটনাস্থল থেকে লাশটি উদ্ধার করে। স্থানীয়রা জানায়, লোকটি পাগল ছিল। সে দীর্ঘদিন ধরে শামলাপুরসহ বিভিন্ন বাজারে ঘোরাঘুরি করত। ইউনিয়ন আওয়ামী লীগের সভাপতি মাওলানা আজিজ উদ্দিন, সাবেক সভাপতি সাইফুল্লাহ কোম্পানীসহ উপস্থিত লোকজন লাশটি চিহ্নিত করেন। বাহারছড়া পুলিশ ফাঁড়ির ইনচার্জ এসআই আনিছুর রহমান সংবাদের সত্যতা নিশ্চিত করেন। চকরিয়া : চকরিয়া উপজেলার ডুলাহাজারা ইউনিয়নের বহলতলী এলাকায় লবণ মাঠে কাজ করার সময় বজ্রপাতে এক লবণ চাষি নিহত হয়। দুপুর ১২টার দিকে এ বজ্রপাতের ঘটনাটি ঘটে। চকরিয়া থানার ওসি প্রভাষ চন্দ্র ধর জানান, বজ্রপাতে নিহত লবণ চাষি জাফর আহমদ (২৫) বাঁশখালী উপজেলার আমজা মিয়াজী পাড়া গ্রামের আহমদ ছফার ছেলে। জাফর আহমদ ডুলাহাজারা বালুর চর এলাকার হাবিবুর রহমান সওদাগরের লবণ মাঠ বর্গা নিয়ে লবণ চাষ করে আসছিল। তার লাশ বাঁশখালী গ্রামের বাড়িতে নিয়ে যাওয়া হয়েছে বলে পুলিশ জানিয়েছে। সিলেট : সিলেট নগরীতে এসি লাগাতে গিয়ে ৭ তলা থেকে পড়ে টিসুল দাস (২২) নামের এক শ্রমিকের মৃত্যু হয়। দুপুর ১টার দিকে সাগরদিঘির পাড়ের আপন টাওয়ারে এসি লাগাতে গিয়ে মারা যায় সে। নিহত টিসুল নগরীর ভাতালিয়া এলাকার পটল দাসের ছেলে। নিহতের বড় ভাই প্রদীব দাস জানান, দুপুরে সাগরদিঘির পাড়ের আপন টাওয়ারের ৭ম তলায় এসি লাগাতে যায় টিসুল। এসি লাগানোর সময় হঠাৎ পা পিছলে গেলে সে মাটিতে পড়ে যায়। আহত অবস্থায় তাকে সিলেট ওসমানী মেডিকেল কলেজ হাসপাতালে নেয়ার পথে সে মারা যায়। --
#####
#####
--bhorerkagoj.net--
--বজ্রপাত বজ্র আহত বৃষ্টি মারা মৃত্যু হত --
--কেশবপুরে বজ্রপাতে পিতা-পুত্র নিহত--
--সোমবার, ১৫ জুন ২০১৫--
--জাহিদ আবেদীন বাবু, কেশবপুর (যশোর) থেকে : কেশবপুরে বজ্রপাতে বাবা ও ছেলের মৃত্যু হয়েছে। গত শনিবার দুপুর ১২টার দিকে উপজেলার গোবিন্দপুর গ্রামে এ ঘটনাটি ঘটে। কেশবপুর উপজেলার গোবিন্দপুর গ্রামের আবদুুল হামিদ ফকির (৪৫) ও তার ছেলে আবু হুরাইরা বাড়ির পাশে মাঠে বৃষ্টির মধ্যে কাজ করছিলেন। দুপুর ১২টার দিকে হঠাৎ বজ্রপাত ঘটলে তারা আহত হন। স্থানীয় লোকজন তাদের উদ্ধার করে হাসপাতালে নেয়ার পথে বাবা-ছেলে দুজনই মারা যান। এ ঘটনায় থানায় অপমৃত্যুর মামলা হয়েছে। --
#####
#####
--bhorerkagoj.net--
--বজ্রপাত বজ্র বৃষ্টি মৃত্যু --
--নন্দীগ্রামে বজ্রপাতে গৃহবধূর মৃত্যু--
--সোমবার, ১৫ জুন ২০১৫--
--নন্দীগ্রাম (বগুড়া) প্রতিনিধি : নন্দীগ্রামে বজ্রপাতে এক গৃহবধূর মৃত্যু হয়েছে। উপজেলার ভাটগ্রাম ইউনিয়নের হাটকড়ই হিন্দুপাড়ায় নিমাই চন্দ্রের স্ত্রী শ্রীমতি জামলি রানী (৩৫) শনিবার সকালে বাড়ির পাশে মাঠে গরু নিয়ে বের হয়। সকাল ৮টার দিকে বৃষ্টিসহ বজ্রপাত হলে ঘটনাস্থলেই তার মৃত্যু হয়। --
#####
#####
--bhorerkagoj.net--
--বজ্রপাত বজ্র আহত নিহত বৃষ্টি মৃত্যু হত --
--কুড়িগ্রামে বজ্রপাতে কৃষকের মৃত্যু--
--সোমবার, ১৯ জানুয়ারি ২০১৫--
--কুড়িগ্রাম প্রতিনিধি : কুড়িগ্রামের রৌমারীতে বজ্রপাতে রিয়াজুল হক (৩৫) নামের এক কৃষকের মৃত্যু হয়। এ সময় আহত হয় আরো ৩ জন। এলাকাবাসী জানায়, গত শনিবার উপজেলার পাওয়ার গ্রামে ক্ষেতের সরিষা তোলার তোলার সময় সামান্য বৃষ্টিপাতেই এ বজ্রপাতের ঘটনা ঘটে। এতে ঘটনাস্থলেই নিহত হয় রিয়াজুল হক। এ ব্যাপারে রৌমারী উপজেলার রৌমারী ইউনিয়ন পরিষদ চেয়ারম্যান আবদুর রাজ্জাক ঘটনার সত্যতা স্বীকার করেন। --
#####
#####
--bhorerkagoj.net--
--বজ্রপাত বজ্র আহত হত --
--কুয়াকাটায় বজ্রপাতে শিশুসহ আহত ৬--
--শনিবার, ২৫ এপ্রিল ২০১৫--
--কুয়াকাটা (পটুয়াখালী) প্রতিনিধি : কুয়াকাটার পাঞ্জুপাড়ায় গতকাল সকালে বজ্রপাতে দুই শিশু ও ৪ মহিলাসহ ৬ জন আহত হয়েছে। আহতরা হলেন- ফাহাদ (৫), রিপ্তি (৩), শাহিনুর (৩০), সোনিয়া (২৮), কুলসুম (২০) ও আজিমুন (৪৫)। --
#####
#####
--bhorerkagoj.net--
--বজ্রপাত বজ্র আহত ঝড় নিহত মারা মৃত্যু হত --
--চাঁপাইনবাবগঞ্জে বজ্রপাতে মা-মেয়েসহ ৩ জনের মৃত্যু--
--মঙ্গলবার, ৩১ মার্চ ২০১৫--
--কাগজ প্রতিবেদক, চাঁপাইনবাবগঞ্জ : চাঁপাইনবাবগঞ্জে গতকাল সোমবার বজ্রপাতে মা ও মেয়েসহ ৩ জনের মৃত্যু হয়েছে। হাসপাতাল ও স্থানীয় সূত্র জানায়, গতকাল বিকেলে ঝড়ের সময় বাড়িতে ঘরের টিন উড়ে যাওয়া ঠেকানোর কাজ করার সময় বজ্রপাত হলে সাইদুর রহমান (২৫) নামে এক যুবক আহত হন। আশঙ্কাজনক অবস্থায় তাকে চাঁপাইনবাবগঞ্জ সদর হাসপাতালে নেয়ার পথে সে মারা যায়। সে শিবগঞ্জ উপজেলার ছত্রাজিতপুর ইউনিয়নের বহলাবাড়ী রাধাকান্তপুর গ্রামের মোফাজ্জাল বিশ্বাসের ছেলে। এদিকে সদর উপজেলার নারায়ণপুর ইউনিয়নের সুর্যনায়ণপুর সোনার্দিচরে বজ্রপাতে আশরাফুলের স্ত্রী ফুলেরা বেগম (৩৫) ও তার মেয়ে ববিতা (৯) নিহত হয়। বাড়ির উঠানে কাজ করার সময় বজ্রপাত হলে তারা মারা যায় বলে জানান নারায়ণপুর ইউনিয়ন পরিষদ চেয়ারম্যান আলমগীর কবির। চাঁপাইনবাবগঞ্জ সদর হাসপাতালের জরুরি বিভাগের চিকিৎসক ডা. রুহুল আমিন জানান, গতকাল বিকেল ৫টার দিকে সাইদুরকে নিয়ে তার স্বজনরা হাসপাতালে আসলেও আগেই সাইদুর মারা যায়। তিনি আরো জানান, সদর উপজেলার কালিনগর গ্রামের বিসারত আলীর স্ত্রী সমেরা বেগম (৩৫) আহত হয়ে সদর হাসপাতালে আসলে তাকে আশঙ্কাজনক অবস্থায় রাজশাহী মেডিকেল কলেজ হাসপাতালে পাঠানো হয়েছে। --
#####











